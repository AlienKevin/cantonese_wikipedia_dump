{"id": "1", "revid": "15404", "url": "https://zh-yue.wikipedia.org/wiki?curid=1", "title": "頭版/2013", "text": " __NOEDITSECTION__"}
{"id": "2", "revid": "1871829", "url": "https://zh-yue.wikipedia.org/wiki?curid=2", "title": "香港", "text": "香港（，）係華南一城埠，同時都係一個國際大都會，同紐約、倫敦合稱「紐倫港」。香港開埠於1841年，有人叫佢做「百年之城」，曾經係英國嘅殖民地，1997年7月1號開始由中華人民共和國接管，成立香港特別行政區。按照《中英聯合聲明》同埋《香港基本法》，香港享有高度自治，除咗外交同防務之外，理論上係全面自治，香港亦都有參與國際組織嘅權利。香港實行資本主義制度，有別於中國大陸嘅社會主義體制，所以官方稱之為一國兩制（）。但隨住中國共產黨喺習近平上台之後加強對香港嘅操控，2020年更加強行通過港版國安法同顛覆香港選舉制度，大肆侵犯人權、消滅新聞自由、迫害政治異見人士，令一國兩制名存實亡，更加掀起新一波移民潮。\n香港三面環海，東面同南面係南中國海，西面係珠江口同零丁洋；東北面係大鵬灣，北面同中國大陸隔住條深圳河。香港有唔少島散佈東南西，因為瀕海、水路發達，所以係太平洋到印度洋同埋各國貨船嘅必經之路。空運亦都係南洋同中國嘅樞紐，而且全球每日都有唔少飛機途經香港。由於香港鄰近廣東省、澳門兩地，因此又合稱「省港澳」或「粵港澳」。\n香港原本係一個人煙稀少嘅農村同漁村，不過而家已成為世界上最重要嘅金融中心同商業港口之一，重係世界十大出口國同埋第九大進口國。香港擁有低稅率同自由貿易為特徵嘅資本主義經濟體系，港元係世界第八大交易貨幣。億萬富豪嘅人數喺全球城市入面排名第三、亞洲城市排名第二，而且佢哋係世界上任何一個城市嘅高淨值人士。雖然香港係世界上人均收入最高嘅城市之一，不過貧富懸殊嘅情況依然存在，而且近年嘅人權狀況亦急劇趨向惡化。\n香港係一個高度發展嘅地區，佢喺聯合國人類發展指數中排名第四。呢個城市擁有世界上最多嘅摩天大廈，居民嘅預期壽命亦高達世界之冠；密集嘅空間有發達嘅交通網絡，公共運輸高達九成，全球金融中心指數排名第四。不過香港嘅民主指數同新聞自由指數就比較落後，分別只係排名第八十七同第八十，而且有持續下降趨勢。\n名.\n香港有幾個別名，好似香江（）、東方之珠（）噉。廣東話裏面，香江係香港訛音，亦有指維多利亞港似江水，橫臥喺香港島同九龍半島之間。香港減筆嘅時候寫，而自稱時叫。英文最初寫 Hongkong，之後地名劃一分音而寫成 Hong Kong。當地人統稱香港人，或港人。英文 the People of Hong Kong 或者 Hong Kong People 或者 Hongkonger 或者 Hongkongese。\n歷史.\n簡述.\n香港史可追至新石器時代，但要到秦朝出兵嶺南後，至正式納入中原版圖。至於轉變成大城，要由大清國講起。\n清道光二十年（西元1840年），英國同大清打第一次鴉片戰爭期間，1841年英國人佔領香港島，喺島嘅東北岸起域多利亞城。1842年，清廷簽署《江寧條約》，正式割讓香港島畀英國。1860年，清廷再簽《北京條約》，割讓埋九龍半島。1898年，清廷又簽《展拓香港界址專條》，租新界畀英國九十九年，於是三地合埋就成為咗依家嘅「香港」。除咗被日本佔領嗰三年零八個月，其餘時間香港都係英國嘅殖民地。\n1984年，中國總理趙紫陽同英國首相戴卓爾夫人分別代表中英兩國簽咗《中英聯合聲明》，中華人民共和國政府保證，香港一定會喺1997年後至少有五十年嘅高度自治，維持返香港本來嘅制度同埋生活方式。英國喺1997年約滿期後嘅7月1號，按《中英聯合聲明》，將新界租地連同香港島、九龍半島割地嘅主權一次過移交畀中華人民共和國。\n詳述.\n考古證明，香港喺舊石器時代就有人住。喺西貢半島北岸黃地峒，有石器同整石器嘅架生。喺新界同大嶼山好多地方，都搵到新石器時代嘅遺址。旺角（以前叫「芒角」）就曾經係東漢、隋朝同唐朝人做陶器嘅地方。李鄭屋古墓亦證明香港喺東漢嗰時，畀番禺管。喺唐朝嗰陣，香港由廣州寶安縣管，嗰陣軍隊就係駐喺而家嘅屯門（屯兵之門），而呢區個名就係咁嚟㗎喇。\n喺南宋嗰陣，嗰時得8歲嘅皇帝仔宋端宗趙昰畀大元大軍一直追到嚟香港。聽講佢同佢細佬趙昺（有啲人叫宋帝昺）曾經喺一嚿石頭度唞過，之後啲人就叫呢塊石做宋王臺。後來趙昺登基，但係啲元兵係咁殺到嚟，佢就經淺灣（即係家陣嘅荃灣）向西面過海去新會，但係當架船駛到而家深圳 蛇口左近嘅崖門嘅時候，大元大軍追到嚟，於是乎陸秀夫就孭住得嗰八歲嘅皇帝仔阿昺喺崖山跳海自殺身亡。\n大明嗰時，就因葡萄牙想侵犯，明軍出兵同葡萄牙人開戰，雙方喺屯門對開海域激鬥，大家都叫場仗做屯門海戰。到大清時香港係歸新安縣九龍司管，呢處記事寥寥無幾，但朝廷同海盜喺香港水域海戰嘅事蹟就反而有唔少，最出名就係張保仔，香港啲離島有好多佢嘅賊竇。後尾英國人去省城之前都會揀嚟香港先，兼攞埋水。1816年英使去北河見皇帝之前，7月10號到13號之間經過香港，就行過香港島。\n喺1841年（道光二十一年）第一次鴉片戰爭期間，英國軍隊佔領香港島，香港開埠。大清打輸咗場仗，仲喺之後嗰年簽咗《南京條約》，將香港島割讓咗畀英國。之後清廷又輸畀英法聯軍，簽下《北京條約》，將九龍半島裏面近住香港島，成日搞事嘅地方，連埋昂船洲一齊割讓畀英國。由於清廷已經好唔掂，所以喺九龍半島上嘅新邊界只係用好矮嘅鐵絲網分隔開，位置就係喺今日嘅界限街。喺1898年，英國同清廷簽《展拓香港界址專條》同其他一系列嘅租借條約，租借埋新九龍、新界同附近嘅兩百幾個離島，租期係九十九年，但就唔包括九龍城寨。\n中華民國成立之後，國民政府本來係想取消《南京條約》同《北京條約》，但好快就搞唔掂。因為北伐單嘢搞到國民黨政府，唔得閒諗住攞返香港嘅主權。但係嗰陣香港政府仲有開放中港邊界，兩地市民重可以自由咁來往。嗰陣唔少香港人都同清時一樣，除咗捐錢返去之外，仲身體力行加入國民政府做嘢。前國民政府外長伍廷芳，就係嗰陣嘅香港名流喇。\n中國抗日戰爭爆發後，日軍喺1938年登陸廣東，仲好快咁佔領埋廣州同附近嘅地方。之後香港嘅唐人支持抗戰，出錢出力。日本軍政府因為咁樣表現不滿，曾經好多次同英國嘅領事抗議。喺1941年12月8號，日本偷襲珍珠港之後幾個鐘，就攻打馬來亞同走過深圳河打香港。嗰時日本同香港義勇軍、加拿大兵，重有印度人同西人嘅英軍打咗好多場好激烈嘅仗。最後因為駐港英軍嘅戰力唔夠，喺1941年12月25號聖誕節嗰日，港督楊慕琦宣佈向日本投降，開始咗香港三年零八個月嘅日治時期。日治嗰陣，日本人為咗方便統治，好多次將啲窮人逼返去中國住。由於日軍對居民殘酷，到咗香港被佔領嘅中期，新界地區嘅居民響應東江游擊隊，喺香港成立港九縱隊，加入對抗日本嘅武裝勢力，參加者多數係而家叫傳統左派嘅人。而部份走甩嘅英軍，亦成立英軍服務團，喺香港同廣東之間抗日。\n打贏日本之後，中華民國政府一度喺聯合國上要求要收番香港，但礙於嗰陣國共內戰已經開始咗，佢再一次冇能力同英國政府攞返香港。當中國共產黨喺1949年成立咗中華人民共和國政權之後，中、英雙方喺香港嘅問題上達成協議：中方唔諗住收返香港主權，亦都唔理國民政府嘅軍民喺香港嘅活動，用嚟換取英國對中華人民共和國嘅承認。於是喺1950年，英國承認中華人民共和國嘅成立，變咗係第一個承認中華人民共和國嘅西方國家。而後來由於中華人民共和國喺韓戰激嬲西方世界，搞到畀佢哋禁運，令到香港變成中華人民共和國嘅轉運物資、徵集資金、收集情況嘅唯一窗口。喺1950年代中，右派工會暴動，中華民國政府嘅情報人員從此就唔畀再入香港。\n1967年，成個中國大陸都搞文化大革命，紅衛兵好多次想越過中港邊境。後來香港左派公然響應中國境內造反派嘅號召，喺香港好多地方搞暴亂，即係「六七暴動」。嗰陣喺香港街頭擺滿寫住「同胞勿近」嘅真假「菠蘿」（即係土製炸彈），搞到香港人好驚又好亂。後來中華人民共和國總理周恩來話唔諗住收返香港，先平息到呢件事。\n經歷過1960年代尾嘅暴動，香港政府喺1970年代初調整咗政策方針，開始諮詢華人嘅意見，逐漸納華人入政府做決策。1973年香港經歷咗一次經濟衰退，不過自從1974年就開始咗有廿幾年咁長嘅高速增長。1970年代中香港地鐵開始動工、廉政公署成立、九年免費教育開始實施、同埋公共房屋計劃進一步擴展等等，都為香港未來嘅「經濟奇蹟」奠定咗基礎，令到香港喺1980年代初成為世界著名嘅「亞洲四小龍」之一。\n喺1970年代初期，由於新界土地契約問題，令到英國同香港政府需要考慮香港前途嘅問題。英國政府曾經好多次要求中華人民共和國政府延續新界嘅租約，但都畀佢拒絕咗。不過，喺1970年代尾，「香港前途問題」已經變成中英兩國嘅正式議題，但究竟係邊方面先提出轉移香港政權，街外人都有唔同嘅講法，不過唔理邊個先提出，「香港前途問題」搞到中英兩國開始咗差唔多廿年嘅爭拗。\n喺1980年代初時，英國曾經提出過分拆香港嘅「主權」同「治權」，前者畀返中國，而英國就只有治權。唔少香港傳統上流社會嘅政治同商界精英，開始嗰陣都支持有關嘅建議。傳統英國資金嘅商業機構，好似滙豐銀行、怡和洋行都有幫手遊說。\n嗰陣時商界年輕領袖李鵬飛帶埋其他香港工商界精英，成立咗個「年青才俊團」上去北京交流，仲得到嗰陣時嘅領導人鄧小平接見。當佢哋提出分拆主權同治權嘅建議時畀鄧小平「好惡咁鬧」，結果遊說就失敗咗。中國嗰陣堅持一定要「收回」香港，不過香港人仲可以享有「高度自治、港人治港」，呢樣就變成中英兩國談判時唯一嘅框框。\n最終，香港主權喺1997年7月易手，成為中華人民共和國第一個特別行政區。此後有亞洲金融風暴、沙士瘟疫、金融海嘯等大事。2003年7月1號，有七一大遊行，反對香港政府施政同香港基本法第23條立法，間接令董建華辭任香港行政長官。2014年又發生咗雨遮革命，目的係要求撤回全國人民代表大會常務委員會通過嘅「8·31決議」、香港實現真普選等等，但以失敗告終。2019更加發生咗1997年以嚟最大規模嘅反送中運動，示威者提出咗「五大訴求」，包括撤回逃犯條例修訂草案，撤回示威「暴動」定性等等，但最終淨係實現撤回修例草案嘅訴求，而且仲間接推動咗香港國安法嘅修訂。\n政治.\n香港嘅政治係由1841年開埠後開始計起，最初係由英國人發展同埋管理，跟住先慢慢開始有華人參與。香港嘅主權歸屬問題，喺二十世紀尾因去殖民化運動而受到國際關注，中華人民共和國同埋英國經過近廿年磋商，最後決定喺1997年移交主權，結束咗香港156年嘅殖民地歷史。主權移交後，香港成為中華人民共和國嘅特別行政區，以一國兩制形式平衡兩地之間政治同社會上嘅差異。主權移交後嘅政治爭議，多數涉及憲制性文件《基本法》嘅架構下，香港民主發展嘅步伐。另外，有關法治同言論自由，仲有無主權移交前嘅保障，中共對香港政治事務嘅影響力亦引起大眾關注同爭議。就似係咁，香港先後喺2014年同埋2019年爆發雨遮革命同反逃犯條例修訂運動。\n地理.\n香港範圍，大約喺南北北緯22度9分到33分之間，東西東經113度50分到114度26分之間。\n香港係珠江口東南面嘅一部分，位於澳門以東60公里（37英里），香港大致上有香港島、大嶼山、九龍同埋新界呢幾部份。九龍半島北面黐住新界，新界隔住條深圳河連住中國大陸。有262個島，當中大嶼山最大、新界最多人、鴨脷洲人口密度最高。全香港最高嘅地方係大帽山，有958米，即係3142呎咁高。低窪地方就主要集中喺香港西北部嘅元朗。\n香港呢個名係由今日香港仔嗰頭走出嚟嘅。而今日香港個港就唔喺香港仔，而係喺隔開港島同九龍嘅維多利亞港，係全世界最深嘅港口之一。\n香港大部分土地都冇起樓，屬自然地方。香港山多平地少，而且山坡好斜。香港總面積1104平方千米，當中開發咗嘅唔夠四份一。其餘嘅地多數都係綠色嘅，包括總共佔咗香港四成土地嘅郊野公園。香港大部分開發咗嘅區域包括九龍，港島北部同新界散落嘅地區。\n香港有條水蛇春噉款嘅海岸綫，又長、又攣，無厘規律。就係因為有條噉嘅海岸綫，香港有好多海灣、河流同埋沙灘。\n生態.\n香港雖然面積細，但物種豐富程度絕對可以同鄰近嘅台灣相比。\n受到地形限制，香港大概有七成半嘅土地屬於郊區，未開發成為市鎮 。由於受香港城市擴張嘅影響，郊區同城市嘅距離非常近，市民同埋遊客可以喺短時間之內去到郊區。2005年，去郊野公園行山、燒嘢食、露營同其他活動嘅人次達一萬二千 。郊區裏面嘅自然生態盎然，有多種香港稀有、獨有嘅品種棲息，同稠密嘅市區發展形成強烈嘅對比。呢啲潛在嘅自然生態旅遊資源，獲得政府近年進行評估發展 。\n新界西北係香港生態嘅稀有郊區。例如：喺新界西北嘅米埔。\n政府喺郊區開闢咗郊野公園三十三個，同埋特別地區22個，共佔地 416.44平方千米，即全港土地大約三成八。呢啲地域受到法例保護，交由漁農自然護理署（漁護署）管理。郊野公園主要係為市民提供郊野康樂設施，而特別地區則主要為保護自然生態環境。除咗郊野公園，香港亦設有海岸公園四個同海岸保護區一個，同樣受到法例保護。海岸公園同保護區面積有 24.30平方千米，畀市民欣賞珊瑚等海洋景觀同生物，亦可以潛水、扒獨木舟、玩風帆同埋喺海底影相等活動 。\n政府指定嘅郊野地區，受到法例保護，兼且有漁護署管理，自然生態環境得以維護發展。\n氣候.\n香港氣候係亞熱帶氣候。年中半年似溫帶。一二月，撞到冷鋒嗰陣，會多雲。三四月，氣候幾宜人，雖則有時都幾潮濕，特別四月嘅日照時間係140個鐘。五到九月，步入夏季，氣候非常潮濕，比起其他季節更容易行雷、落雨同遇颱風。十到十二月，香港踏入秋同冬季，氣候較乾燥兼且有陽光，溫度清涼甚至寒冷。\n七到九月，係最易打風嘅時候，即係熱帶氣旋嘅吹襲，但係，就算五月甚至到十一月，都間中會有熱帶氣旋吹襲。年年北太平洋同埋中國幾個海，總共生咗熱帶氣旋大約三十個，當中半數會去到颱風級數。打風嗰陣，唔只風大，兼且好多地方會落大雨。大雨通常持續幾日，不過查實大部分嘅破壞，都係大雨之後嘅山泥傾瀉同埋水浸造成。\n香港史上錄得最高嘅氣溫係攝氏四十六度，最低紀錄就係攝氏零下八度。而香港天文台嘅紀錄就係1900年8月18號到1900年8月19號嘅攝氏36.1度（華氏97.0度）同埋1893年1月18號嘅攝氏零度（華氏32.0度）。2009年8月2號下晝兩點，香港天文台喺黃大仙錄得攝氏37.1度（華氏98.78度），創出新高。一年入面，一月通常最凍，平均氣溫係攝氏16.1度（華氏61.0度）；最熱嘅係七月，平均攝氏28.7度（華氏83.7度）。香港位於北回歸線以南一度，緯度同夏威夷差唔多。冬天嗰陣，強風自北面吹落香港，整凍全港；而夏天嗰陣，通常吹西南風，啲風又暖又潮濕。\n經濟.\n香港經濟市場上行緊資本主義，有自由市場政策、低税率，政府唔干預市場。香港係全球金融、貿易嘅重要中心，有全亞太區最集中嘅公司總部羣。香港嘅人均國民生產總值同埋城市生產總值都係全中國最勁嘅。以購買力平價嚟計，香港超越埋歐洲四大經濟體系，即係英國、法國、德國同埋意大利，亦都勁過日本。\n殖民地時代嘅香港政府跟英國嘅規矩，將香港呢個經濟體系嘅運作交畀私營機構主導嘅市場經濟。1980年打後，港府通常都打積極不干預呢張牌，無為而治；而香港都成日畀人用嚟做自由放任政策嘅例子，最出名嘅就係佛利民。美國傳統基金會1995年開始編輯經濟自由度指數，香港連續十三年排頭位。喺菲沙研究所嘅2006年世界經濟自由報告，香港亦喺經濟自由呢項排第一。\n香港嘅耕地同天然資源比其他地區少，所以好多食物同原料都要靠入口。香港係全世界第十一大嘅貿易單位，入口同埋出口嘅總值大過國民生產總值。有114個國家喺香港有領事館（2006年數字），係全世界最多嘅一個城市。香港嘅大部分出口產品都係轉口產品，即係啲喺境外生產嘅嘢，經過香港轉運去第二度，通常係中國大陸。香港回歸之前，香港同大陸之間已經有深入嘅貿易關係。因為香港自治，所以香港可以繼續做一個資金同埋資源流入大陸嘅落腳點。香港亦都係大陸同埋台灣通航之間嘅一個轉機點。\n香港用嘅通貨係港紙。最大面額係1000蚊。1983年起，聯繫匯率制度將港紙同美金之間嘅匯率限住喺每 7.75 至 7.84 蚊港紙兌一蚊美金。\n2006年，香港嘅人均收入以38,127美元佔國內生產總值位居世界第6，領先瑞士、丹麥同日本等國家。尤其喺國內生產總值以2531億美元排名第40位。\n住民.\n香港人口超過七百萬，以唐人爲主，亦有西人、印度、巴基斯坦、菲律賓、尼泊爾、印尼、越南等其他種族，有啲祖先嚟咗香港超過一百年。亦有唔少南洋唐人後代住喺香港。香港人主要講廣東話，其次係英文、國語，各種各族家鄉話都有，好似福建話、潮州話等。\n語文.\n香港以粵藉華人為主，自然講廣東話最多，不過當仲喺英國殖民地時，英文先係官方話，廣東話係無憲制地位。1970年之後，廣東話嘅地位先得到香港法例第5章《法定語文條例》確認，成為官方語言。但係法律冇講明「中文」係指乜（唐人嘅語言有好多種，包括廣東話、閩南話、上海話等），結果九七主權移交後就出現「兩文三語」政策，兩文即係中文同英文，三語即係廣東話、普通話、英文。「兩文三語」都係喺香港最多人講同寫嘅語言。至於中文書寫，傳統以嚟都係以正體中文為主，但九七回歸後，香港同大陸來往多咗，簡體字亦多人用咗，加上法律對中文字冇明確嘅定義，所以簡體字同正體字亦同樣受到官方認可。\n另外，有啲香港作者同埋傳媒直書廣東話，而香港法庭用粵語字落口供，喺冇政府規範嘅情況下，變為有香港特色嘅粵語白話文，之後慢慢普及，後尾呢啲字仲畀香港政府正式列入香港增補字符集中嘅粵語漢字，而呢啲字之後入埋統一碼，喺電腦打同睇廣東話都唔成問題，互聯網興起之後，網上討論區用廣東話嘅人更加係四圍都有。\n喺香港，好多時都係講廣東話為主，一定要講普通話嘅場合都唔係咁多，所以多數香港人嘅普通話水平都只限於基本溝通。除咗廣東話同普通話之外，有好多嚟自大陸唔同地方嘅新移民都會講返佢哋家鄉嘅話，好似閩南話、上海話、潮州話、福州話、客家話、四邑話咁，而喺新界一啲圍村地方，仲有好多人講一種叫做圍頭話嘅原居民語言，呢啲圍頭話係屬於廣東話嘅一種次方言。除咗中文之外，由於喺英國殖民地嗰陣好多英國人嚟香港做嘢，所以講英文亦好普遍，街上好多嘅路牌同招牌都係中英並重。\n中文同英文之外，由於香港家庭，請外地女人嚟做家務，都幾普遍。當中，至多係菲律賓同印尼，所以，菲律賓話同印尼話，都唔少人講。而香港南亞族裔嘅人亦有唔少，所以好多南亞族裔嘅語言亦有人講，好似印度、巴基斯坦各種話、同埋尼泊爾話咁。香港亦有好多日本人同韓國人，所以日文、韓文都一樣有人講，雖然呢啲唔係中文嘅話都係喺返呢啲人嘅鄉里之間先曉，但由於呢啲人佔香港人口唔少數目，所以亦好容易喺市區聽到人講。\n宗教.\n香港實行宗教自由，世界上主要嘅宗教，都可以喺香港搵到。而香港居民，絕大多數係華人，故此信徒最多嘅，香火最鼎盛嘅，係佛教同道教。而呢個教從來唔注重入教儀式，講究「信則有，不信則無」嘅概念，所以信徒數目好難講。\n而其他宗教，因為種類繁多，所以教堂、禮拜堂同寺廟自然亦多，例如基督教、天主教同回教等。\n文化.\n飲食.\n香港又叫「美食天堂」，好多國家嘅菜式都可以喺香港食到，佢嘅街頭小食非常之出名，香港人稱之為掃街；喺香港，常見嘅街頭小食有雞蛋仔、蛋撻、咖喱魚蛋、燒賣、格仔餅等等，嘢飲就有絲襪奶茶，珍珠奶茶等等。尤其香港人普遍有去茶餐廳飲茶嘅習慣，譬如叉燒包、糯米雞、炸兩、腸粉、艇仔粥等等都係茶餐廳最常見嘅菜式。\n電影.\n1940年代後期，隨住一波上海電影人移居香港，香港發展成為電影製作中心，而且呢啲電影老手喺跟住落嚟嘅十年之中幫助殖民地建立咗嘅娛樂業。到咗1960年代，呢個城市因《蘇絲黃的世界》（）等電影令到海外觀眾所瞭解\n。當李小龍嘅猛龍過江喺1972年上畫，本地製作開始喺香港以外受到歡迎。喺1980年代，譬如《英雄本色》、《旺角卡門》同《新蜀山劍俠》等電影擴展到全球以外；本地製作嘅黑幫電影、浪漫喜劇同科幻片亦都開始流行。然之後嘅幾十年，香港電影憑住《霸王別姬》、《活著》同《重慶森林》等深受好評嘅作品繼續蜚聲國際。呢個城市嘅動作片尤其喺最多產嘅香港演員之中都好常見，特別係成龍、甄子丹、李連杰、周潤發、楊紫瓊經常喺外國片入面扮演動作取向嘅角色。1990年代初期係本地電影業嘅鼎盛時期，香港每年製作超過400部電影；此後，香港電影行業轉向中國大陸，每年製作嘅電影數量響2017年開始下降到大約60部。\n音樂.\n粵語流行曲係香港流行音樂嘅風格，佢出現喺1970年代嘅香港。由上海風演變而來嘅時代曲，即係受到粵劇同西方音樂嘅影響。\n譬如許冠傑、梅艷芳、張國榮同譚詠麟等歌手所演唱嘅本地特色歌曲；1980年間，港產片同粵語流行曲向全球觀眾輸出。呢個流派嘅流行到咗1990年代達到巔峰，當時嘅亞洲唱片排行榜即係由四大天王主導。儘管呢十年之間以嚟普遍衰退，粵語歌喺香港依舊佔有主導地位；當代歌手例如陳奕迅、容祖兒同Twins喺國內外都好受歡迎。除此之外，其實亦都有唔少香港歌手以唱作人身份出道嘅，譬如有「唱作四小強」之稱嘅王菀之、張敬軒、張繼聰同埋方大同，仲包括2008年10月出道嘅鄧紫棋。喺跳唱組合方面，譬如MIRROR、ERROR、P1X3L同埋COLLAR相繼出道，佢哋嘅出色表演令廣東歌市場更加新鮮熱辣。\n西方古典音樂多年以嚟喺香港嘅地位好重要，佢到而家為止依然係本地音樂教育嘅重要組成部分。\n由政府資助嘅香港管弦樂團係香港歷史最悠久嘅專業交響樂團，經常接待嚟自海外嘅音樂家同指揮家。呢個香港中樂團所組成嘅古典樂器演奏，喺社區中推廣傳統音樂方面發揮咗重要作用。"}
{"id": "3", "revid": "42683", "url": "https://zh-yue.wikipedia.org/wiki?curid=3", "title": "歐拔·愛因斯坦", "text": "愛因斯坦（，全名音譯：歐拔·愛因斯坦，）係一位理論物理學家。佢最出名嘅係發表咗相對論，另外喺量子力學、統計力學、同埋宇宙學方面都有好大貢獻。佢對光電效應嘅量子解釋重喺1921年得到諾貝爾物理學獎。好多人都話佢係20世紀最偉大嘅科學家。\n生平.\n童年到大學.\n愛因斯坦喺德國烏爾姆市出世，一年後成家人搬咗去慕尼黑。佢屋企都係猶太人，但係冇入猶太教。佢爸爸本來賣床褥，後來開電器舖。\n五歲嗰年，佢爸爸送咗個指南針畀佢，佢就發現有啲睇唔到嘅嘢牽引住枝針。後來愛因斯坦話嗰次嘅經驗係佢一生中最有啟發性。雖然佢識砌啲機械模型嚟玩，但係讀書讀得好慢。可能係因為學習障礙病，又或者只係因為怕醜，又或者係因為佢個腦結構特殊。最新嘅理論話愛因斯坦應該係患咗亞氏保加症（Asperger's Syndrome），係自閉症嘅一種。因為當時呢個病未畀人發現，佢父母重以為佢係低能。\n愛因斯坦話自己之所以諗得出相對論，正係因為細個時學嘢慢，遲過其他小朋友開始思索時空，到嗰陣思想已經比較成熟。\n貢獻.\n因為成功發現光電效應，愛因斯坦獲得1921年諾貝爾物理學獎。\n後來佢又寫咗好多有關時空，物質嘅理論。不過，因為當時嘅人睇唔明佢嘅理論，導致佢無法得到應有嘅尊重。\n佢嘅理論，喺佢死後50年，先有人開始明白少少。但至今，重有好多都睇唔明佢寫乜。不過，最大唔同嘅係，人已經尊重佢，而唔係當佢癲佬。\n屋企同私生活.\n佢第一任老婆係米列娃，兩人係大學同學。1902年，大女莉莎出世，但米列娃並冇帶莉莎返嚟柏林見愛因斯坦，所以冇人知莉莎去咗邊。根據愛因斯坦響一年之後寫畀米列娃嘅信入面，呢次最後一次提起莉莎，之後就唔見愛因斯坦提起佢，令人懷疑莉莎可能畀人收養或者夭折咗。\n1903年尾，愛因斯坦正式同米列娃結婚，先後生咗兩個仔，大仔叫漢斯，細仔叫愛德華。但係佢同米列娃過得並唔開心，愛因斯坦曾經同初戀瑪莉寫信，話自己受到「只有男人先感受到嘅不快樂」。之後米列娃帶兩個仔搬去蘇黎世，而愛因斯坦就留響柏林。\n1919年，愛因斯坦正式同米列娃離婚。同年6月，愛因斯坦同遠房親戚艾莎結婚，兩個人有一個契女瑪格。後嚟為咗唔畀納粹德國打，佢哋1933年搬咗去普林斯頓。兩年之後，艾莎同時有心臟病同埋腎病，一病不起，最終響1936年死咗。之後經契女瑪格介紹，愛因斯坦識咗瑪嘉她（Margarita Konenkova），之後仲同佢拍拖。\n二仔愛德華1930年嗰陣因為長期研究精神分析而導致思覺失調，長年需要阿媽，最終響1965年死咗。而大仔漢斯就去咗美國，後嚟做咗一個水利工程師，仲係美國水利工程學嘅權威之一。漢斯有三個仔，分別係大仔巴克納、二仔克勞斯同埋三仔大衛，而後嚟漢斯契咗個女依芙蓮（Evelyn Einsten）。但係響呢四個仔女入面，就淨係得巴克納同依芙蓮可以成年。"}
{"id": "4", "revid": "42683", "url": "https://zh-yue.wikipedia.org/wiki?curid=4", "title": "粵語", "text": "粵語（），又叫廣東話（）、廣州話／廣府話（）、白話（），係廣東（舊稱「粵東」）、廣西（舊稱「粵西」）、海南三地嘅部份地區同埋香港、澳門講嘅語言；喺東南亞地區同埋一啲廣東人移民地方都有人講。\n語言學入邊，粵語係一門聲調語言，屬於漢藏語系漢語族、屬東南亞大陸語言區域，再下有若干分片。廣東地區係粵語發源，廣州話一般得當做標準粵語嘅基礎。\n人口方面，總共有8520萬人嘅母語係粵語，排全球第9位；加埋作爲第二語言嘅40萬人，總共8560萬人識講粵語，排全球第19位。雖然粵語喺中國大陸無法律地位，之但係廣東地區開放歷史有幾百年，經濟發展好過內陸，加上香港經濟同文化發達，令粵語有好大影響力，成為香港文化同粵文化嘅根基。由18世紀開始，因為大量講粵語嘅人移民行出國，所以粵語成為海外華人之中比較多人講嘅語言。\n嶺南地區，粵語沿珠江各支流散佈，可以分做六個區：西江/珠江、潯江/鬱江、北流江/南流江、南江/鑑江、漠陽江、潭江。前便四個水路交頻繁，可以互通；後便兩個因為水系分隔，互通較為困難。\n粵語廣泛使用喺香港同澳門而且係香港同澳門事實上嘅官方語言。其中，香港對外交流頻繁，通過大量粵語流行曲、電視劇、電影，促進咗粵語嘅發展同弘揚。另外，由於香港曾經係英國屬地，而廣州受中國統治，雙邊交流少咗好多，令到香港同廣州嘅粵語詞𢑥同用法有少少出入。\n簡史.\n粵語嘅發展史同嶺南史息息相關。縱觀歷史，粵語係嶺南當地語言同埋古中原語言嘅結合。而歷史可以追到公元前，秦國南攻百越嗰陣。秦始皇先後兩次平定百越，好多楚人移民到嶺南，楚越雜處之下，古粵語就開始形成，之後一路喺幾個朝代都有人南下，嚟到嶺南，而且重好多都係名門望族，或者係文人雅士，古粵語就係咁樣影響之下，慢慢咁就變成而家嘅粵語。\n唐宋.\n喺唐朝鼎盛時期，嶺南地區漢人嘅人口進一步增加，原本嘅南方原居民就開始被漢化，講嘢亦開始有轉變。有部分喺山區居住嘅百越部族，免被漢人影響而繼續保持自己嘅語言文化。唐朝建立之後，粵語再進一步受到唐代中原漢語影響，形成一種又可以應付中古漢語並且又有自身獨立詞彙同文法結構嘅語言。由唐朝滅亡之後到宋朝，北方多次落入外族手上，令中原人逃亡到嶺南地區。呢個係中國歷史上中原人口南遷嘅第二次高峰期，亦都係最後一次減少粵語同中原漢語之間差別嘅時期。而家嘅粵語重係有能力去應付宋朝早年官方修定嘅《廣韻》發音，但係就難去對應元朝或再之後嘅中原漢語發音。不過《廣韻》重係只係有平上去入四聲，只因為字太多令到平聲分上下兩卷，同現代粵語嘅音韻並唔係完全對應。\n元明清初.\n喺元朝，蒙古人遷都於燕雲十六州內嘅大都（舊時叫燕京，之後改名叫北京），並將當地話作為官方語言，嗰陣嘅中原漢語同中古漢語同粵語嘅差別就不斷變大：嗰陣時嘅中原漢語已急劇傾向北京官話嘅語音，北京官話嘅入聲韻尾迅速消失（即係-p/-t/-k韻尾消失，同「入日北」三字喺中古漢語同現代粵語都有唔同嘅入聲韻尾），蒙古統治時期出現元曲同蒙古音譯名詞，亦都顯示咗「兒」化韻尾已經形成，又出現咗唔屬於「平上去入」傳統四聲嘅輕聲；而粵語就無受到咁大嘅影響。\n明朝至到清朝中期，中原嘅官話韻尾進一步消失（現代官話僅存-n/-ng韻尾，-m尾與-n尾合併）。又有連接i/ü韻母嘅g/k/h聲母被顎音化成咗j/q/x聲母（例如「吉其兮」三字喺中古漢語和現代粵語都帶有g/k/h聲母，喺現代官話就被顎音化而混合成j/q/x聲母）；另外，粵語就比較穩定同緩慢咁演變成現代粵語，照住粵語韻母長短將陰入聲派入分為上下兩種陰入聲（譬如「色錫」兩個陰入聲字各自帶有短同長的韻母，前者-「色」-被納入尖銳嘅上陰入聲，後者-「錫」-就被納入近似陽入聲咁樣低沉嘅下陰入聲），西洋學者喺清朝中後期見證住粵語唔同官話咁，將z/c/s聲母同j/q/x聲母混合（現時香港帶有sh/ch嘅粵語譯音英文名詞都可以被視為活化石，因為當期時sh/ch未有同s/ts混埋一齊，例如沙田嘅沙-sha）。\n清朝中末.\n因為清朝閉關自守，只開放廣州同其他國家做生意。所以有啲外國人嚟到中國之後掌握嘅漢語係粵語而唔係官話，唔少京官為咗同外國人傾生意都經常接觸粵語，令到粵語第一次掉轉頭傳播去中原。喺呢個時期又有大量嘅粵人移居到美洲、澳洲同東南亞等各地工作生活，粵語就開始傳播到世界各地，普及起嚟。\n主要特點.\n古漢語嘅元素.\n粵語嘅語音、辭彙、文法有好多古漢語嘅成分。\n音調.\n廣州話保有好多原音，例如「我」同埋「餓」兩字嘅脷根鼻音聲母「ng-」保留咗中古疑母嘅原始發音。\n聲調方面，標準粵語完整保留咗中古漢語中，平、上、去、入各分陰陽嘅調類格局，而且重喺陰入之中衍生出一個中入調，係完整保留古漢語入聲嘅語言（喺諸閩語中，重有混合入聲，睇閩南話），有利研究中國古文學。標準粵語包含 -p、-t、-k、-n、-m、-ng 六種韻尾，冇北方話所有嘅兒化、輕聲呢啲現象（呢啲北方話特徵都係喺中古之後出現嘅）。\n辭彙.\n粵語保留多啲古詞古義，而且好多詞語，包括助語詞，都可以直接喺古漢語嘅典籍裏面搵到來源。喺漢語北方話中，呢啲古詞已經被廢咗唔用或者好少用。\n好似粵語講「黐」唔似官話用「粘」，用「差人」或「差佬」/「差婆」嚟講「男/女警員」咁；又好似粵語成日喺句尾嘅語氣助詞「忌」（而家成日寫做「嘅」），《詩經．國風．鄭風．大叔於田》有「叔善射忌，又良禦忌」；再例如打甂爐（北方話嘅食火鍋），「甂爐」係種古炊具；「崖广」（通常寫做「牙煙」）即係危險，古文中原意係「懸崖邊嘅屋仔」，其中，「广」同埋「廣」係兩個字）；「濿淅」（讀「濕懠」，即係有麻煩；來自古書中形容濕衫水中行嘅聲）咁嘅詞；廣州話中「行」指步行，「走」指跑步，同古漢語接近。但近年好多外省人嚟到廣東，官話越來越流通，好多廣州話古字已經用少咗。\n文法.\n粵語詞𢑥有時會同官話相反。「雞公」即係官話嘅「公雞」，「緊要」即係官話嘅「要緊」，「奇離」即係官話嘅「離奇」，「吟沉」即官話「沉吟」，「菜乾」即官話「乾菜」，「匙羹」即官話「羹匙」；「唔怪之得」或者「怪唔之得」即官話「怪不得」；「我走先」即官話嘅「我先走了」。\n古百越語元素.\n古代南遷到嶺南地區嘅漢人同埋百越土著長期雜居，彼此間語言、文化、習俗等各方面唔覺意就相互滲透。粵語既有古漢語成分，又有古代南越語成分，係兩個民族相互融合嘅結果。現代粵語裏面仍然有好多古代南越語嘅成分，主要表現喺辭彙方面。\n外文詞同舊式潮語.\n粵語嘅應用一直都充滿活力，外來語豐富咗粵語嘅辭彙。喺商業繁盛嘅香港，好容易見到用詞嘅演變，好似以前啲美容廣告用「減肥」做標題，跟住變做「瘦身」、「纖體」。有啲公司管理人員甚至用「瘦身」嚟表達「裁員」。\n清朝以來華洋通商交流頻密，粵語好多詞來自英文，譬如快勞（file，讀成，即係公文夾）、「士多」（英文store音譯，即係舖頭仔）、「阿 Sir」（差人或男老師）、「Madam」（女警）、「Miss」（，女老師），「開OT」（overtime，即係加班）。《通勝》入面會有中英發音對照。雖然通常英文發音會用粵語發音代入，但香港人有時會直接用英文字，如「感覺」叫 feel，但跟粵語口音習慣，feel 一般讀成 fiu1，無 L 尾音，fax 讀成 「fek 史」(fek1 si2)，而英語文書上又有粵語文法風格，即係所謂「港式英語」。\n由1980年代開始，香港、珠三角等粵語區同埋中國大陸其他地方交流多咗，唔少粵詞入埋官話，例如 巴士（bus）、「貼士」（tips）。有時，呢啲詞喺北方話會變身，例如粵語「搭的士」喺官話變咗做「打的」。\n同北方話比較.\n日常用語中粵語同官話唔同嘅詞彙可多達 50% 以上。喺科學技術領域，兩者唔同嘅詞彙就少啲。有啲詞彙喺官話會倒轉寫，例如「私隱」喺官話就叫「隱私」。\n按：\n（ ）入面嘅字詞係粵語本字。\n「 」入面嘅字詞係粵音字，同佢嘅原意冇任何關係。\n音系.\n粵語有相當複雜嘅聲調系統，同官話差好遠。粵語相當完整咁保留咗古漢語嘅入聲，而且重由陰入分化出中入。標準粵語有六個聲調，分別係：陰平1、陽平4、陰上2、陽上5、陰去3、陽去6。關於粵語嘅發音同埋拼寫，詳見粵語羅馬化方案（粵語拼音或粵語羅馬字）、粵語發音。\n內容.\n廣東話有19個聲母、56個韻母，另有兩個鼻音獨立韻，當中包含三個入聲嘅聲調。\n聲母與韻母.\n「聲母」係指一嗰字開始嘅輔音（initial consonant）。\n19個聲母包括：b (波)、p (棵)、f (科)、d (多)、t (拖)、n (挪)、l (囉)、g (哥)、k (啟)、h (開)、gw (歸)、kw (規)、w (威)、z (劑)、c (棲)、j (曳)、m (摸)、s (西)、ng (危)、(ʔ)(啊)。其中，(ʔ)又係「零聲母」，即係冇起始嘅輔音，例如「亞（‘aa3’）」同「愛（‘oi3’）」。\n「韻母」係由起始輔音之後嘅元音 (稱「韻腹」middle vowel) 同佢後面嘅尾音 (稱「韻尾」coda) 組成。\n粵語有九個「韻腹」同八個「韻尾」，但組合起嚟只有56個韻母，因為部分韻腹冇韻尾，亦唔係每個韻腹都同每個韻尾產生組合。呢9個「韻腹」係：aa (沙saa)、i (詩si)、u (夫fu)、e (些se)、o (疏so)、a (新san)、yu (書syu)、oe (靴hoe)、eo (詢seon)。八個韻尾分別係三個入聲韻尾：-p (濕sap)、-t (失sat)、-k (塞sak)；三個鼻音韻尾：-m (心sam)、-n (新san)、-ng (生sang)；兩個半元音韻尾：-i (西sai)、-u (收sau)。\n獨立韻.\n此外重有兩個「鼻音獨立韻」：m（唔m4）、ng（晤ng6）。\n聲調.\n按《粵語拼音方案》(「粵拼」)，可分為六個聲調。\n括弧內嘅數字就係「粵拼」注聲調嘅數字：「陰平」(1)、「陰上」(2)、「陰去」(3)、「陽平」(4)、「陽上」(5)、「陽去」(6)，即陰聲(高音)1-3同陽聲(低音)4-6嘅「平」、「上」、「去」，而入聲嘅「高陰入」(1)、「低陰入」(3)、「陽入」(6)分別以1、3、6表示。\n書寫.\n粵語有幾個語源，現代粵語多數字詞都係源自古漢語，好多字用漢字都寫得出。\n清代嘉慶年間已經有人用粵言入詩，啲人將呢啲粵語詩收集埋，出咗套《粵謳》詩歌集。\n之後寫粵語嘅人又創咗套「三及第」嘅文體—即係文言、粵文、白話文（官話）夾埋寫，1940、1950年代廣府文人就成日用呢種文體寫嘢，嗰陣好多廣州報紙、小說，都用「三及第」，後來好多廣州寫稿佬到咗香港，帶埋呢種文體去，香港報紙亦開始有人寫，1905年鄭貫一出版嘅《有所謂報》，就係用三及第寫 。\n近幾廿年，香港有啲娛樂媒體用晒粵語寫，例如有70年代到90年代好流行嘅香港漫畫，好似《壽星仔》、《玉郎漫畫》咁，入面嘅對白同專欄，都係地道嘅粵語。\n到咗電腦時代，好多粵字大五碼系統一開始時無收，寫粵文好唔方便。香港政府早年曾經整過套香港增補字集，收錄咗擴增粵字約5000字左右），如「啲」、「嘅」、「攞」、「摣」、「嘢」、「哋」、「冚」。喺最新一版嘅增補字元集中，重收埋一啲所謂嘅「粗口字」。用呢套字元集，大部份粵語都寫得出。\n因為唔係所有電腦都裝咗廣東話增補字集，有人喺打唔出粵字時，會用英文嘅「o」來代替口字邊，將「啲」、「嘅」、「嘢」寫成「o的」、「o既」、「o野」、「o地」等等。\n八十年代開始，好多語言學者考證過粵語本字。但係本字好多太僻，學校亦都唔教，所以一般大眾都好少會用。\n方言片.\n粵語內部由於地理分佈而造成唔同地方有唔同語言特點，主要分4片：\n影響力.\n由於中國移民海外嘅人之中，有相當比例來自粵語區，令粵語成為大多數海外華人社區之中嘅其中一種流行語言。\n而喺香港同埋澳門，市民日常交流，無論喺公共場所、官方場合都係主要用粵語，同時香港大眾媒體同埋娛樂事業嘅繁榮，亦令到粵語嘅文化散佈到全世界。\n喺廣東嘅眾多居民喺日常生活交流都係用粵語，但每個地方都有自己地方嘅粵語口音。\n粵語面對嘅危機.\n目前粵語嘅生存環境正面臨前所未有嘅挑戰，雖然冇證據顯示粵語嘅消滅程度快過其他非官話漢語言。喺中國大陸，推廣普通話政策令粵語嘅地位不斷降低，與此同時官話同其他地方語言正侵蝕粵語嘅使用地區。特別係廣西嘅粵語消滅速度同程度已經相當嚴重，有消失嘅危險，人口比例已有一半人口淨係識講普通話。廣東民間唔了解、唔重視粵語嘅人相當多，但自2010年廣州市民捍衛粵語行動後，民間對粵語嘅認識有所增加，已開始作出保護工作。另外，粵語文化毋以籍貫嚟判斷對方係唔係廣東人，係以語言作為判斷根據嘅，呢個其實係一種嶺南文化，或者講係白話文化，當第一代移民意識到呢種文化特徵後，就自然都畀佢哋嘅下一代掌握白話，白話先至生存到落嚟，深圳第二代發生白話化可以作為研究白話點解可以喺海外冇語言環境嘅情况下傳承落嚟嘅縮影。\n中國大陸民間對粵語保護嘅瞭解同中國政府嘅支持都唔夠，部分地方政府唔支持甚至打壓，難以有效保護粵語。粵語係普通話以外最為廣泛嘅語言，亦被認為係國內嘅強勢語言，但同時喺國內受到嘅打壓亦係最嚴重。由於外地人口嘅不受控湧入，先係出現普通話城市，廣西粵語被邊緣化，廣東粵語城市不斷萎縮。越來越多本地兒童唔識唱粵語兒歌（但係《排排坐，吃果果》就出現喺人教版音樂書上）。文革之後出世嘅父母不時認為呢啲舊兒歌同現代社會唔相襯，自己唔識唱亦唔願意教育仔女唱粵語兒歌。呢個觀念導致粵語兒歌喺創作同傳承上難以為繼。\n中國政府、學校鼓勵學生用普通話，老師喺學校教書都係用普通話。電視媒體嘅普及同流行歌曲嘅傳播，令廣東粵曲、粵劇嘅傳統聽眾人群急劇減少。但到而家粵語仍然係未被影響嘅主要語言，廣東人民廣播電台、廣州人民廣播電台、廣州電視台、廣東電視台、南方電視台仍堅持用本地唔同族群嘅語言廣播，就連廣西、海南等地亦覆蓋同睇得到。\n廣州網站羊城網為咗保護粵語，就喺2012年12月5號推出咗《舌尖上的粵語》呢部網上短片，推出咗唔夠4日就喺優酷網嘅點擊率超過190萬次，喺新浪微博嘅轉發量超過5萬次，甚至連YouTube嗰邊播放都超過15萬嘅收視率。呢部短片係以風趣幽默嘅方式介紹咗粵語同埋普通話嘅歷史淵源，以及推廣普通話政策係唔係影響到方言生存嚟喚醒中國人對中國方言嘅保育意識，喺網路引起咗廣泛嘅討論。\n從2015年9月開始，廣州嘅五羊小學為咗等新一代啲廣州細路可以融入廣州文化，率先喺學校推出咗粵語教材。甚至喺2017年推出咗廣州第一本小學粵語教材——《粵讀羊城》嘅書行入課堂。"}
{"id": "12", "revid": "117264", "url": "https://zh-yue.wikipedia.org/wiki?curid=12", "title": "中文", "text": "中文（），唐人所寫嘅文，原本就咁叫文。唐人有分文話，寫就叫文，口講就叫白話。華洋文流，好多西洋人來到唐山，洋文漸多，就有必要分開，唐人用就冠個唐字，叫唐文，口講亦然，叫做唐話。所以唐係西學東漸，別義而加。中文用漢字寫，現今所至早所出土，為甲骨文，為金文，係存世至早嘅中文。按甲骨文有冊字，上古日常書寫，都寫喺竹簡。之不過，竹會腐爛，難以存世。\n中文之所以叫，廣東地方，自己叫唐，外來叫番。皆因大唐時開嶺南道，交通方便咗，嶺南人丁暴增。加上之大宋南遷，廣東歸屬於大唐多啲。出於唔同地方，唔同政局，亦有唔同叫法。如漢文（），以漢人名，以別於滿人，又外地如日本稱華夏傳來叫漢，以別於自國文字。中文（），係中華民國建立後所起名，以國為文。國文（），名抄自日本，民國時期嘅叫法。主權移交後香港本土意識興起，主張「港中區隔」嘅部分本土派人士亦都會用支那文作為中文嘅蔑稱。華文（），以華人做叫法，唔想用中文、國文依啲帶有國名叫法，尤見於南洋。 \n西洋文字，相較於中文，時間甚淺。西洋文字，實情借自古埃及文所演化之記音字母，經腓利基借用，而再借到希臘文、拉丁文。顯然，西洋文字，並非自身所出。故此，一開初，西文經已記話音，話文相近，理所當然。然而，西洋理論，並非世界通用，甚至西話本身都好多例外。而之於中文，更唔啱用。由甲骨文可知，文話有別，初初經已係咁。甲骨文寫文，格式份外一致，極之簡畧，字無必要，可省則省。要知甲骨文用刀刻，非常費力，口講字字，無必要刻晒落來，金文刻字亦然。上古傳世文獻，如書經咁、都修到好鬼精簡，易於背誦。當時就算毛筆寫竹簡，造竹簡都大有功夫，唔會咁嘥嘢，口講乜就寫乜。由始至終，中文都唔係口講噉。故此，稱之為文言。民國早年學自西洋之語言學，假設文言係上古口講面貌，咁係唔啱嘅。雖然民國以後，按西洋理論，消滅文言，推白話文運動，口講要同書寫一致，實情無噉嘅事。直至今日，仍有所謂書面語，以分口講同寫。實際只有演戲對白本，先至叫得做白話文。\n現今漢語，或者叫唐話、華語，屬於漢語族，至少有十五種語言，互不相通，按古時地理一方，稱為方言，咁又同西洋語言學定義之方言唔同，不能混淆，西洋係要互通先叫方言，不過實情西洋，就算通，都唔一定叫方言，所以方言係政治問題。如果將漢語當係漢語族所有分支嘅統稱，約莫十四萬萬人講漢語，為世界最多人講，佔全球五分一。語法形態上屬於孤立語，絕少形態變化，睇重排字次序，中文亦然，字義按排位確定屬性。語序同英文一樣，都係主語行頭，謂語中間，賓語擺尾，為主謂賓結構。\n漢語之間差異好大嘅，喺用字、發音、甚至乎係連文法上都有唔同，例如係廣東話同官話之間，差異大到好似德文同英文咁，冇互通性，所以有啲語言學家將漢語睇做語族；但漢語又唔係完全溝通唔到，喺書面語上一致性好高，對於呢種情況，語言學有專門術語稱呼，叫宏語言（macrolanguage）。\n中文出於其文話分開，自古為林林種種嘅話所共用。漢字表意符，並唔定於一時一地一音。唔同話可以各有各讀法。借到日文、韓文、越南文，用返自家地方讀一樣得。若要比擬，就好似亞刺伯數字咁各有各讀，而大家意思相通。故此相隔千年，或者相隔千里，言語不通，大家仍然可知寫者意思。當然時代世間相異，所見所聞相異，都要學返先易明解。\n漢字.\n學中文必學寫漢字。\n漢字初見於商代，當時嘅寫法同現今大有分別，但係重可以得出脈絡。開頭有甲骨文，後來有大篆、小篆、隸書、草書、行書、楷書等書體之變。秦始皇統一中國（嗰時得中原呢個概念），李斯整理小篆，從此書同文。由於漢語之音，因為方言而異，故互不相通。但係，唔計字音，只論漢字圈裏嘅話，交流並唔成障礙，故此亦係維持中國統一嘅因素。\n東漢許慎，寫《說文解字》，分造字法為六書，即係象形、指事、會意、形聲、轉注、假借。而象形、指事、會意、形聲四項，係造字法；而轉注、假借，係用字法。幾千年來，漢字寫法，變化唔大，後人讀古文，從無障礙。\n直到近代，西文東漸，歸咎漢字，以拉丁字母書寫，成一時之興。過渡為拉丁字母期間，亦有簡化字之舉。中華人民共和國，則以民間俗字同草書楷化，作為簡化字稿。1956年1月28號審訂通過《簡化字總表》，流於中國、新加坡、馬來西亞之地。\n港澳臺就沿用繁體字，唔用簡化字。\n文.\n至初嘅文，即今日嘅紋，勾畫出形狀嘅綫。無論係紋身，畫喺石上，或畫喺陶器之上。文以記事，後尾專指文章嘅文，其他另加糸符以別義。\n陶文.\n陶文係咪可以叫文，都係史上疑團。一來符數太少，不足以判定。然而當今都認為文嘅先聲。陶文有意思，然而太短，無法定斷成系。有啲近似甲骨文或金文嘅符。\n冊.\n甲骨文有冊字，有典字，冊係編竹成冊，支支竹片，有兩條綫串起，典就雙手捧冊。實倩當時日常寫文用，亦寫經典之用。逐支竹片拎上手寫，一邊有毛筆，一邊有刀。毛筆寫字，刀批走錯字。文章批改就咁來。可惜冊為易腐之物，亦易毁於火災，殷商並無文物留低，難以一睹殷商冊嘅文面貌。現存至古老嘅冊，都係戰國出土文物，因為氣絕密封於土，不致於完全化去。\n甲骨文.\n甲骨文係現存中文至古老一種。殷商人事事占卜，以燒龜甲、牛胛骨，以斷吉凶。會記低所問，有時亦會寫埋占驗。甲骨多多存世，夠晒推敲甲骨文法，以及漢字起源。\n卜辭有一定格式，不過有好多都省略。短如\n貞就占卜問嘢，侑就係祭名，即係拜祭方式，咸戊係神名，係史記天官書中講殷人巫咸，神主唔少係祖先。成句係咁，卜問，用侑祭拜咸戊。吉利唔吉？後面意思，甲骨文省略唔寫。亦有見單句，「侑于咸戊」，連貞字都慳返。可見甲骨文，幾咁慳字，\n有時又會寫邊日。\n又係咁問卜。壬辰即壬辰日。御係祭名。社係土地，係地祗。意思係，壬辰日卜，用御祭拜土地，吉利唔吉？\n完整嘅就會有占驗，講埋占卜嘅睇法，同之後嘅事。如，\n意思係，壬申日，占卜人係殷王，問，喺羌人屬國田獵，往來無災？王睇咗卜兆，就話吉。因而用依次占卜。驗證為獲得鹿十隻。\n由例可知，甲骨文為簡約文字，字字有意思，唔會刻多餘嘅字。印證中文起初，並非要記口語，而係紀事，同口講唔同。\n金文.\n甲骨文偏重卜辭。而金文題材就多啲，多數係賞賜。甲骨文日紀錄卜辭，用刀刻，務求筆直，而金文出自青銅器，係藝術品，先𨑳模範，製作時間多，筆亦可以彎曲。\n殷商金文唔多，都係中晚期。如小子逢卣銘文，蓋有母辛二字，內有一文。\n換咗啲通假字古字。\n逢，亦有說為蒚。乙巳日，某貴族子，令小子逢，帶人去堇地，子光賞逢貝兩串。子講，貝，賞貝因為你功積。逢用咗來造彝去祭母辛，喺十二月。子講，令佢望實人方。\n金文亦無多餘嘅字，然而無甲骨文咁省畧。\n漢語共分類.\n講漢語嘅人，據佔世上人口五分之一，世界上每五人，都有一人講漢語。喺中國大陸、香港、澳門、臺灣、新加坡、緬甸嘅佤邦，漢語係官方語言之一。聯合國文件，亦備中文。\n大清時皇帝曾想一統語音，官話係準標漢語，但係唔成功。中華民國受西方同日本嘅影響，改從「一國一話」，並推行國語，北京音係標準。中華人民共和國，國語係標準，改口叫普通話。香港同澳門，廣東話係標準。\n歷時分類.\n漢語係隻好古老嘅語文，話佢古老唔係話成門語文千年無變、古今一致，而係話佢嘅書面承傳悠久，靠文字、文獻維繫古今，如果離開文字，單純從語言講，不但古今不通，而且唔同嘅時期個面貌都唔同，因此就有歷時分類。主要分爲上古、中古、近代：上古係從商代到漢代；中古從六朝到唐宋；近代從宋末到清末。具體分期有各家學說，大致期限如下述。\n共時分類.\n所謂共時分類係相對歷時而言，係語言學研究嘅另一條經緯，即係同一時代入面呢門語言嘅社會、地域分支（語言變體），主要表現喺方言。民國時試分漢語有七種，但未完備，時至今日，有ISO碼嘅現代漢語有15種，日後係咪會繼續細分都未可知。\n漢語方言駁雜，口講時。正因如此各大漢語究竟定性做方言定獨立語言就有排詏，甚至究竟「漢語」係一門語言定係一個語族都成問題。不過漢字、文言係共通書面，結果溝通咗各地漢語，唐人之所以會有共同嘅語言意識同族群認同，漢字就係基石。雖然唐人有共同嘅民族意識，但古人以鄉音為榮，今人亦以鄉音爲群分嘅基礎。\n另外，有啲漢語，因為相關嘅研究較少、有爭議，又或冇人講，所以未列出。研究少或有爭議嘅包括邁話、虱乸話、大鵬話、東江本地話、軍話，滅亡語種有巴蜀語、漢兒言語。\n音韻.\n漢語嘅音韻好難概述，要一隻隻話來睇，因爲有啲音韻特點係某隻漢語獨有嘅。以下就幾個點做個大概嘅對比。\n入聲.\n大部份官話嘅都無入聲，根據入聲混合到其他聲調嘅情形劃分成若干官話分支，但又唔係所有官話都無入聲，比如淮語同部份嘅西南官話就有入聲。\n而南方漢語基本有入聲。但係入聲嘅保留情況又各有唔同。淮語、北部吳語、湘語、閩東話等等，有喉塞韻尾。但喺快速語流中，可能連個喉塞都無埋，同其他字嘅區別在於音長，即係入聲字會發短音。\n粵語、閩南語、客家話、贛語等等，有三種入聲韻尾嘅區分：、、。其中閩南話重有喉塞尾。\n有入聲嘅漢語往往有陽入對轉，即係入聲韻尾同鼻音韻尾可以轉化。比如粵語嘅「抌」（）「揼」（），意思接近，意味微妙，區別在於-m同-p嘅轉換。\n另外重有呢啲入聲情況。好似温州話，佢嘅入聲字連韻尾都無，但獨立成一個調類，唔同其他聲調撈埋。又比如宜昌話，入聲字同舒聲字嘅區別在於元音嘅鬆緊度，入聲嘅元音係緊喉音，音色響亮啲。\n鼻音韻尾.\n大多官話嘅鼻音韻尾得兩個，就係、。有啲漢語，如粵語、閩南話、客家話，保留中古三套鼻音韻尾，即係多咗。而吳語嘅鼻音韻尾最簡化，合併爲，然後部份元音鼻音化。\n兒化.\n兒化基本係官話嘅語音現象，係一種元音裂化。即係兒化時個主元音會一邊發一邊捲脷，同時佢啲韻尾往往丟失。唔係所有兒化音都捲脷，比如後鼻音韻母會變成鼻化元音，但唔捲脷。\n吳語嘅兒化現象比較有爭議。因爲吳語嘅兒化唔係捲脷化，而係鼻化，比如「筷子」叫做「筷兒」，實際發音唔係官話嘅，而係。\n顎化、尖團.\n有啲漢語，如粵語、客家話，無顎化現象。即係軟顎音、、（粵客等漢語實際發音部位係喉嚨，即係）無將發音部位前移到硬顎變成、、。諸如「吉」「其」「系」呢啲詞，粵客等漢語繼續保持中古牙音特點，而其他就發音前移。\n顎化後嘅漢語，繼而有尖團問題。團音係指顎化後嘅音、、，尖音係指、、，有啲漢語，團音同尖音分得好清，比如蘇州話、相當多嘅北方官話，「鷄」「其」「希」同「濟」「齊」「細」喺聲母上有分別。\n不過有啲漢語尖團合流，即係尖音歸併到團音，普通話就係典型。「鷄」「其」「希」同「濟」「齊」「細」喺聲母上一樣。\n唔係所有官話都會顎化，膠遼官話係唯一無顎化嘅北方官話。\n清濁對立.\n絕大部份嘅漢語都係無清濁對立嘅聲母。意思唔係話無濁輔音，諸如m、n、l、ng等都係語音學上嘅濁輔音，呢度話無清濁對立，係從中文音韻學嘅角度講嘅。中文音韻學分聲母爲四樣：全清、全濁、次清、次濁。所謂無清濁對立，係指全濁聲母清化，歸併到清聲母。所以無論粵語、官話，「旁」同「徬」嘅聲母唔同，反而「徬」同「邦」聲母一樣。而喺中古音，情況調轉。\n保存全濁聲母嘅有吳語、湘語。對佢哋來講，英文同法文嘅b同p係兩個唔同嘅發音，同時英文嘅p同法文p又係唔同嘅發音，呢個清濁分別對粵語、官話爲母語嘅人來講比較難感覺到，只有英法之間嘅p能夠容易感覺到。好似吳語，佢哋嘅聲母就會多出以下呢啲：、、、、、、、、。\n值得留意係，閩南語亦有音韻學上嘅「全濁聲母」，不過佢嘅濁塞音唔係來源自中古全濁聲母，而係源自鼻音塞化，反而古代全濁聲母喺佢度係清化嘅。比如「語」嘅發音係，就係塞化自。\n對於全濁聲母清化，但有劇烈聲調陰陽分化嘅語言來講，中古嘅全濁聲母字同其他字係用聲調來區分嘅。粵語就係代表。即係陰聲調嘅1、2、3往往係中古清聲母字，陽聲調嘅4、5、6往往係中古濁聲母字，呢個就無點分係全定係次。\n單元音化.\n單語音化基本上係吳語先有嘅現象。即係佢無雙元音，諸如、等都無，所以吳語嘅單元音非常之豐富，單元音嘅區分度好大。\n語流音變.\n漢語嘅語流音變普遍比較豐富。其中閩東語係極致，佢哋可以因爲上下字嘅聲母、聲調、韻母而改變咗夾喺中間嘅嗰個字嘅聲母、聲調、韻母，有時一句話會有連鎖反應，即係一隻隻字篤來讀同連成一句話時，發音會有顯著唔同。\n吳語有廣式連續變調，喺吳語度，聲調比較弱化，往往一句話嘅頭幾隻字就可以決定曬成句話嘅聲調走向。因此有預測認爲吳語日後可能會發展到無咗聲調。\n另外官話有輕聲、連續變調。而對粵語，語流音變比較少，基本上一隻字點發音，噉喺邊都係噉發音，唔會點受其他字影響。但粵語有豐富嘅語義音變，同時有陰上變調，有啲聲調有變體，即係會根據語氣、習慣而揀某個聲調變體。\n捲脷音.\n好多嘅南方漢語係唔分捲脷音同平脷音嘅，習慣發平脷音、、。但係官話之中，有好多區分開平脷同捲脷，其中捲脷音係指、、、。雖則唔係完整保留中古知組、精組、莊組、章組嘅四分格局，但起碼保留咗精組同知、莊、章組聲母嘅區分。粵語原本都會區分精組同知莊章組，但後來舌葉音同舌尖音合流，得返一套塞擦、擦音聲母。\n上古痕跡.\n同其他嘅漢語大方言唔同，閩南話嘅字詞發音無辦法同中古音做到對應，除咗源自中古音嘅讀書音。換言之，閩南話嘅白讀音嘅來源係更加之早，係來源自上古音。\n典型例子，「枝」嘅發音。粵語發，普通話發，都係塞擦音；但閩南話發。按照目前嘅上古音重構，枝嘅發音喺上古係 ski ，後來複輔音拆分，中古音行s-嘅路綫，從中古音演變嘅漢語，基本都係塞擦音、擦音聲母；但閩南話行嘅係k-路綫，於是變成咗 ki 噉嘅發音。\n粵語亦有上古痕跡，雖然少過閩南話好多。比如「艦」嘅發音，粵音係，但普通話發，而未顎化嘅客家話發。噉係因爲上古音，以「監」做聲符嘅字發kl-，後來複輔音拆分，粵語行l-路綫，而其他漢語行k-路綫。\n聲調.\n漢語係隻聲調語言。目前所有嘅漢語都有聲調。喺一個音節入面，音階嘅高低乃至音階變化都可能起到同聲母、韻母一樣嘅語素區別，呢個就叫聲調。聲調有調值（音階）、調型、時長嘅區分要素。\n就音階而言，以廣州話做例，有9個聲調，其中有3個係入聲，由於入聲要配合埋特定韻母，加之呢9個聲調其實係「九聲六調」，所以就齊以呢六調來講：如果唔計聲調嘅話，「maa」呢個音節對應嘅字有23個咁多，但若果配上六調，呢23隻字就可以分開（調值用五度標記法）：\n聲調嘅區別唔單止體現喺音階高低，重體現喺調型嘅唔同，廣州話嘅六調中，兩個上聲都係昇調，其餘四個都係平調，而普通話嘅四個聲調嘅調型都唔同，以普通話爲例，唔計聲調，「ma」會有25個字對應，配上聲調後亦可以區分開：\n所謂時長嘅區分要素，係指呢個發音嘅持續時間嘅長短，亦即入聲嘅問題，入聲弱化嘅漢語，喺快速語流中好易丟失入聲韻尾，噉樣入聲字同其他字嘅區分在於聲調嘅時長。\n文法同語法.\n有時話，中文無文法，其實不然。否則亂咁砌字，都唔會為人所理解，背後必有法則。只不過中文同西文，本質完全唔同。歐洲多數係印歐語系，為屈折語，而個語系着重點，字要按字性變形。變化係要死記，否則就各處鄉村各處例。加上文字記音，大家就會寫法。文法絕大部份都係講字性變形，實情係規範變化嘅文法。中文唔走依條路，自然唔使背變形，亦無必要背文法。\n西洋歸入屈折語，中文就歸入孤立語。屈折語靠變性變態，孤立語就靠字序。字喺句中排位，有咗位先至確定字性。當然有啲天生某啲性質，個位變，字性就變。之不咁唔似屈折語咁顯現出來，而係隱藏。原有嘅性，叫本性，而隨位而變，用時先知嘅用性。舉例，頭、手、魚、地、天，本性就係名。走、玩、飲、擊，本性為動。美、高、大、熱，本性係形容。佢哋會因個位唔同，而意思唔同。重有一類形容緊形容，或叫狀，都係其他本性衍生，如至、最、甚。更。擊鼓個擊，係動。一擊兩擊三擊，又可以化為名。大人個大，係形容人之大。廣東話講我大你，個大就變咗動，我要以大壓你。間屋都好英國，英國就由名化成形容，意思係好有英國風格。有啲字性本身就難歸入某種本性，例如愛咁、憎咁，係名，係動、抑或係形容呢？都係入句歸位先至有性。有時改性，亦改字分家。如魚係名，漁係動咁，又或者，梳係名，疏係形容。又或者，鋪係動，舖係名。就算分咗家，用時都係入句個位為準。\n由此可見，孤立語如何活用字性，解一句話就要睇語序，字擺喺乜位。呢種孤立語特徵喺其他語言度都有，甚至英文都有孤立語傾向。掌握中文法，只不過記得主要幾種排位，即可成文。中文基本語序係主語、謂語、賓語，但唔係必須要全部都有。不過，而家北方話做底嘅文話有「把字句」，「把」字後面跟賓語，可以將賓語提前，變成「主語-賓語-謂語」，接近於日文、韓文（語序趨近唔等於變成黏着語）。除咗「把」字，「將」、「以」都有一樣嘅賓格屬性。\n廣東話甚至按情景，可以咁講，我圖書館睇書。\n主語、謂語、賓語係咁排，但唔使全部都有。主語、賓語咁，如廣東話戲言，「打者，愛也。」，又如「亞妹、佐敦道。亞輝、彌敦道」。主語、謂語咁，如「我悶」「我走」「你喜」。謂語、賓語咁，如「撚雀」「食餸」「行街」。甚至再簡單啲，如「食啦」，「佢囉」。排位非常重要，若然啲字轉咗位，意思都會有變。\n而家中文同日文一樣，助詞會安喺動詞後面、句尾。呢點用官話嘅「了」同「完」做例，當佢跟喺動詞後面時，表示呢個動作或者呢件事已經結束（語法學上叫），而出現喺句尾時，可以表示。\n中文並無上嘅。不過，中文有時態助詞，呢啲時態助詞跟喺動詞後面時可以表示動作或變化發生嘅時間狀態，比如「咗（粵）/了（官）」表示結束或者完成；「完」表示完成，喺停止嘅時候，個意思重詳細過「咗（粵）/了（官）」；「過」表示曾經發生；「緊（粵）/着（官）」表示進行、持續。表示時稱時，動詞無任何變化。例（粵/官）：\n雖然叫時態助字，實情佢哋本身有實在意思，同西洋變尾並唔一樣，唔好混為一談。如了本身就了結。看了，就係看之終。食完，就係食之盡。玩過，玩之經過。行緊，行之緊。本身依啲字，係形容個動作。文言都有「在玩」，「看畢」，「往矣」，「已成」，「尚有」，「曾往」，以實字表時態。\n同樣，中文作爲孤立語係無格嘅變化，名詞同形容詞都係無。格靠語序表示。比如攞第一人稱單數嘅「我」來做例（粵/官）：\n外來詞.\n中文係用漢字嘅，漢字係種語素文字，而現時幾乎所有外文都係用表音文字，比如拉丁字母、斯拉夫字母、阿剌伯字母等等，如果係兩種唔同嘅表音文字之間引用對方嘅詞，噉只需要轉換下就得；而當兩門語文之間都係用同一體系嘅表音文字時，甚至可以直接將對方嘅詞搦來用而唔使有任何改動。但對於中文呢種純用語素文字嘅語文來講，外來詞嘅情況就複雜啲。好似人名、地名、事物名，有時個翻譯要別出心裁，至於外國企業入中文市場，幫自己起嘅名頭更加要講究。\n喺中文入面，外來詞有四種形式：音譯詞、意譯詞、混種詞、借形詞。\n音譯.\n所謂音譯，就係用呢隻漢字嘅字音去模仿外文嘅發音。因爲唔同嘅漢語個音唔同，所以有時同一個譯名，喺呢隻漢語度係似嘅，到遞隻度就唔似。喺音譯詞呢方面，最明顯嘅係外國嘅人名、地名。值得一提嘅係，同樣作爲漢字文化圈嘅成員，日文、韓文都係可以兼用漢字嘅，亦曾經用漢字來翻譯外來詞（包括外國人名、地名），不過而家佢哋用漢字嘅風氣唔及舊時，下面有部分例子加埋日韓對外文嘅轉寫、同舊時寫法來參攷對照。\n而日文、韓文因爲佢哋有表音文字系統，所以就唔似得漢語噉要用漢字套音，而可以直接用表音文字來寫音，比如「Wayne Rooney」（日：、韓：）、「Georgios Samaras」（日：、韓：）；即時係嗰啲有漢字可寫嘅地名，都照樣用表音文字，比如「New York」（日：、韓：）、「Chicago」（日：、韓：）、「San Francisco」（日：、韓：）。\n意譯.\n意譯就係運用漢字嘅表意特徵來翻譯外來詞。「電腦」嘅英文係「computer」，而呢個詞喺大陸嘅官方譯名係「電子計算機」，而之所以有噉嘅譯名，係因爲呢個詞嘅英文意思係「可以計數嘅機器」。而喺日韓則基本用表音文字寫英文嘅「computer」（日：、韓：）。地方名亦有意譯，「Montenegro」，譯做「黑山」，由「Monte」「山」同「negro」嘅「黑色」意譯成。「小石城」「」亦係一例。\n混種詞.\n所謂「混種詞」係話詞嘅主要部分係音譯，不過溝咗漢語嘅語素入去。之所以有噉嘅情況，係因爲有時如果齋係音譯，聽嘅人有可能唔明係樣咩來嘅，加咗漢語自身嘅語素之後，聽嘅人就算唔知係咩，都可以估到呢樣嘢嘅大概屬性。\n比如「beer」譯成「啤酒」，「啤」係「beer」嘅音譯部分，而「酒」係溝入詞度嘅漢語語素，噉樣就可以表示「啤係種酒來嘅」。重有「三藩市」，呢個詞本身就係混種詞，「三藩」係「San Fran」嘅音譯部分，而「市」係溝入去嘅語素，來表示「一個叫三藩嘅城市」，無獨有偶，呢個詞喺日文有種講法做「桑港」，「桑」係「桑方西斯哥」嘅首字，「港」係溝入去嘅，表示佢係個港市。\n有啲混種詞佢唔係將語素附加入去，而係呢個語素（意思）本來就係外文本身有嘅，亦即「一半音譯、一半意譯」，比如英文嘅「decibel」譯爲「分貝」，「貝」係普通話音譯「bel」，「分」係意譯「deci」，「deci」源自拉丁文，意思係「第十」，有十進階嘅意味，所以喺翻譯時就專登用意譯，譯出呢部分嘅意思。\n而有啲音譯本身亦係意譯。比如「Coca Cola」譯成「可口可樂」、「mini」譯成「迷你」、「myth」譯成「迷思」。\n重有種特殊啲嘅混種詞，係化學元素名。呢啲元素名有好多係新造字，佢哋嘅部首表示元素性質，而個聲符係西文音譯。\n借形詞.\n借形詞係漢字文化圈特有嘅語文現象，對中文來講有好多借形詞係源自日文。因爲舊時漢字文化圈內嘅各門語文都係用漢字，同時翻譯西方事物時亦都以漢爲貴，因爲漢字可以誇語言，雖然唔同地方讀嘅音唔同，但字係一樣，都可以睇得明，於是就可以將人哋嘅漢字譯名照搬到自己度，再改用自己啲話來讀。而近代以來，日本成功擺脫西方殖民成爲強國，東亞啲國家都想模仿佢，呢啲國家亦有好多留學生去日本，結果就將日本人嘅譯名帶返國內，重普及埋添。諸如：服務、組織、紀律、政治、革命、政府、方針、政策、申請、解決、理論、哲學、原則、經濟、科學、商業、幹部、健康、主義、法律、封建、共和、美學、文學、美術、抽象、藝術、個人、社會、資本、進化、自由等等好多。\n古代漢語嘅外來詞.\n上面擧嘅例子都係近世以來嘅漢語嘅外來詞現象。而喺古代其實就已經有外來詞入到漢語，兼且沿用到而家。\n喺中國連通西域之後，外來嘅好多事物沿住絲綢之路傳到中國，中國人見都未見過呢啲嘢，所以就唯有用當時嘅漢語去音譯呢啲新鮮事物，而音譯嘅來源大概都係啲西域語言。比如葡萄、苜蓿等詞都係噉來。\n而喺佛敎傳到中國之後，又起一次翻譯潮流，呢次係譯佛經，噉就要將啲宗敎語彙由梵文譯到來中文，其中有相當部分係音譯，比如佛、菩薩、阿羅漢等等。因爲漢字表音差，而嗰時未有完善嘅記音方法，留唔到幾多價値高嘅音韻資料，而梵文係表音文字，兼且作爲古典語文佢嘅文獻保存到今日，噉一來就等於爲當時嘅中文發音留咗記錄，因爲有好多嗰時嘅音譯詞可以查返梵文，來推測返當時漢語嘅發音，成為嗰時珍貴嘅音韻資料。"}
{"id": "16", "revid": "1700786", "url": "https://zh-yue.wikipedia.org/wiki?curid=16", "title": "大嶼山", "text": "大嶼山（「嶼」字有地名變讀，讀「如」；；，原爲，南大澳之葡音），有時亦叫大嶼，係香港一島，係香港各島之中最大。喺佔西南一帶。大嶼山面積有一百四十四平方公里，大過香港島百分之八十四左右。行政上，大嶼山大部分歸入離島區，但係大嶼山東北，因爲舊時居民生活靠荃灣，就歸荃灣區，當中包括陰澳、竹篙灣同埋汲水門等。\n大嶼山以前交通唔方便、遠離市區，唔少地方都未開發；但因為咁，大嶼山就成為咗香港市民度假嘅勝地。之不過，二十世紀九十年代尾，赤鱲角新機場起好，有東涌新市鎮，有機場核心計劃中嘅青馬大橋同汲水門大橋，大嶼山同市區就駁通晒。香港人同遊客好易去大嶼山。\n史上文獻，如鄭和之航海圖，又有大奚、小奚。大奚就係大嶼山，因爲島之故，又寫大奚山。《香港雜記》繙英文Lantao做靈濤，叫靈濤島或靈濤之島。\n名.\n大嶼山，原本叫係叫大嶼，大島咁解。\n海上面嘅島，以前都叫山，所以大嶼山都係大島咁解。\n英文名.\n英文Lantau，以前多數寫做Lantao。有說係來大嶼山頂叫爛頭山，所以外國人叫佢lantau。\n香港開埠前後，美國人衞三畏喺佢本書度，指明Lantao實情係南大澳（Nam-tai-o）。大澳係舊時全島最多人嘅地方，Lantao葡萄牙人記錄而來。\n嶼字嘅發音.\n廣東話（有時又叫廣州話）入面，「嶼」係讀「罪」，傳聞讀「大罪山」唔吉利，所以要改讀「大如山」。但亦有可能有邊讀邊。"}
{"id": "17", "revid": "1851256", "url": "https://zh-yue.wikipedia.org/wiki?curid=17", "title": "北京", "text": "北京（；普通話拼音：Běijīng，音標：[peɪ˨˩ t͡ɕiŋ˥]；，傳統英文名：Peking），簡稱京（），係中華人民共和國嘅首都。佢位於華北，係中國四個直轄市之一，直接受中華人民共和國國務院管理。北京幾乎畀河北省圍住，而東南面接壤天津市。北京嘅範圍好大，現時轄有14區、2個縣，其中城六區係市區，其他係郊區、縣份。\n北京係中國人口第二多嘅城市，僅次於上海。2014年常住人口達2151.6萬人，喺世界上亦係人口多嘅大都會，估計咗2015年嘅市區人口，北京係世界第8大城市。一般人認為北京係中華人民共和國嘅政治、教育同埋文化中心，而上海同香港就係經濟中心。雖然經濟重心喺南方，不過北京係幾乎所有最大嘅中國國有企業嘅總部駐地，同時亦係中國交通樞紐之一，包括國道、高速路、鐵路、高鐵。北京首都國際機場係世界客流量第二大機場。\n北京史有三千年咁長。北京係中國四大古都之一，係四朝京師（金、元、明、淸）及遼國陪都，同埋好多政權嘅首都，有七百年時間係中國嘅政治中心。北京遺蹟豐厚，有宮殿、寺廟、花園、皇陵、城牆、城門，因爲北京有豐富嘅藝術收藏，亦集中多間高校，令北京成爲中國嘅文化、藝術中心。世界上得少數城市長期同時作爲廣大地區嘅政治中心同文化中心，北京就係其中一個雙中心古城。\n名.\n北京.\n北京嘅字面意思係「北面嘅京城」，「京」字安名符合東亞傳統上對首都嘅稱呼。比如日本嘅京都、韓國嘅京城（而家嘅首爾），呢啲國都名有「京」字；而個名類似北京嘅有中國嘅南京（字面解做「南面嘅京城」）、日本嘅東京及越南嘅東京（越南東京即係而家河內；呢兩個名字面都係「東面嘅京城」）。\n對中國來講，北京嘅「北」係相對於洛陽來講，因爲洛陽喺傳統上稱爲「天地之中」，中國各個古都中得洛陽稱爲「神京」，照計中國首都應該定喺中原洛陽，但而家方位有偏差，噉就喺前面加字表示，譬喻南京，又譬喻稱做西京嘅長安、東京嘅開封。\n亦有種講法話，明朝時原本喺南京開國，後來國都搬咗去北京，南京成爲留都做南直隸，所以當時中國有南北兩京，呢兩個城市嘅名就噉樣得來。\n北平.\n喺1368年到1403年期間，以及1928年到1940年、1945年到1949年期間，北京嘅正式名叫做北平（），字面意思係「平定北方」、「北方和平」，作爲地名最早出現喺秦漢。呢三個時期，北京唔係政權中央所在，所以唔叫做「京」。其中第一個時期係大明洪武皇帝在位期間，第二、三個時期係中華民國國民政府時期，呢兩個時期嘅中央政權都喺南京。\n洪武皇帝係明朝開國皇帝，佢擊退蒙元，入咗蒙元京師嘅大都後，將'改爲'，而蒙元退守漠北之後改咗名叫北元，長期同明朝敵對。改名做北平嘅用意，係希望北方和平，防止北元侵犯。而喺民國時期，北京曾經係北洋政府嘅中央所在，當時叫做京兆地方，首都叫京都市。北伐贏咗後，喺南京成立，北京唔再係首都，於是由京兆地方改爲北平特別市，「北平」嘅用意係指北伐軍平定咗北洋政權，同時亦係繼承自古名。日本侵華時期，北平改名叫北京，係同國民政府作對使然。\n1949年中共建立中華人民共和國，將北平改名做北京，並且將北京定爲首都。直到1990年代前，喺臺灣嘅中華民國政府唔承認改名，而且由於反攻大陸嘅政策，喺臺灣出版嘅中國地圖繼續用舊名，兼且啲政區建置、邊界重係中華民國大陸時期嘅樣。當時將北京稱呼做北平，係暗指北京政權唔合法。而家臺灣社會包括政府在內普遍都用「北京」呢個詞，而且1990年代後唔再發行《中華民國全圖》，現時臺灣市面上嘅中國地圖根據現況來標示啲政區名、政區邊界。\n別名同簡稱.\n北京有個常用嘅別名做燕京（燕讀煙；），噉係因爲周朝時呢度係燕國嘅地頭。燕京個名至今重用喺啲組織、商標度，比如，又比如已經併入北京大學嘅燕京大學。\n現時北京嘅簡稱叫「京」，但凡北京車牌都係京字開頭；而北京嘅拉丁字母縮寫係「BJ」。喺中華民國國民政府時期，由於當時正式叫北平，所以簡稱做平（），相對應，當時嘅「京」係指南京。\n西洋.\n北京嘅傳統英文名叫做Peking，呢個係郵政式拼音，由舊時嘅英國傳教士根據當時嘅官話整落嘅，係以前中國地名嘅羅馬字寫法。而家北京嘅英文名叫做Beijing，呢個係普通話拼音，係中華人民共和國成立後推行嘅拼音方案。呢兩個名可以睇出古今官話嘅音變。其中郵政拼音嘅Pe係「北」嘅發音，當時嘅官話有入聲，北嘅發音一般擬音成，一般加符號標示入聲，比如利金系統寫成pĕ，而郵政拼音慳咗個符號。到咗現代普通話，入聲消失兼且派入三聲，於是變成Bei。而「京」嘅拼寫兩個比較接近，得聲母唔同，反映出官話顎化嘅音變。「k」表明「京」嘅舊時官話聲母同現時粵語一樣，即係粵拼、普通話拼音嘅「g」，音標係，但後來因爲之後接，開始顎化爲，接住發音部位前移，由軟顎轉移到硬顎，變成現時嘅，寫成普通話拼音就係「j」。\n雖然Beijing係現時英文標準名，不過舊式嘅Peking重流傳，而且好多嘅歐洲語言繼續用舊名來稱呼北京，比如法文嘅Pékin，葡萄牙文嘅Pequim，西班牙文嘅Pekín，意大利文嘅Pechino，德文同荷蘭文嘅Peking，俄文嘅（羅馬字轉寫：Pekin）。\n主要古名.\n北京地區最初嘅名叫做薊（讀繼，），出自周朝時當地諸侯之一薊國，當時北京建城，係薊國都城，叫薊城（）。後來薊國畀燕國吞併，於是改叫燕，叫做燕都（）。唐朝時呢度屬幽州，所以又叫幽都（）。幽同燕又合埋做幽燕，指嘅就係而家河北北部到遼寧一帶，北京就係屬幽燕地區。\n北京作爲京城係從遼代開始，當時係遼國陪都，因爲喺京師南邊，所以嗌南京（），亦稱做「燕京」；金滅遼後，金國由上京遷都到呢度，稱爲中都（）；蒙元滅金，後來忽必烈喺呢度登基做中國皇帝，改名爲大都（），自此，北京取代中原嘅長安、洛陽、汴梁嘅古都地位，成爲中國政治中心。明朝永樂帝由南京遷都北京，當時北京正名係順天府（），但因爲兩京制度，相對南京就又嗌「北京」。「順天」嘅意思係順應天意，係東亞地區常用喺京師嘅地名。清朝入關後，沿續明朝定北京爲帝京。\n清朝滅亡後，中華民國定南京爲首都，後來袁世凱嘅北洋政府定都北京，1914年，順天府改爲京兆地方（），受北洋政府直轄。1928年北伐贏咗後，京兆改叫北平，簡稱平，做過特別市、河北嘅省轄市、中央嘅院轄市。日佔時期改名爲北京，光復後恢復爲北平，又再喺中華人民共和國成立後改名北京，定爲首都。\n地理.\n北京響華北平原上面，所以成個城市地勢平坦。如果連埋成個直轄市來睇，北京市西同北都係山，北係軍都山，西係妙峰山。\n交通.\n北京係中國交通樞紐之一，有幾十條鐵路，國道同高速公路伸向各方。首都國際機場（PEK）亦係好多飛機嘅落腳點。\n世界大都會.\n北京曾經響1993年申辦龍年嘅2000年夏季奧林匹克運動會，輸咗畀澳洲悉尼。2001年，佢終於成功申辦2008年夏季奧林匹克運動會。\n北京係國際數學人大會2002同超弦2006嘅東道主。\n&lt;br&gt;"}
{"id": "24", "revid": "1629568", "url": "https://zh-yue.wikipedia.org/wiki?curid=24", "title": "沙灣 (香港)", "text": "沙灣（，），又叫做開叉灣，喺香港南區西面，摩星嶺嘅南邊同埋大口灣嘅西北。而家嗰度係療養院嘅集中地。\n公共交通.\n另外港鐵公司而家研究緊起南港島線嘅可行性。"}
{"id": "25", "revid": "154593", "url": "https://zh-yue.wikipedia.org/wiki?curid=25", "title": "三藩市", "text": "（）係美國加利福尼亞州嘅一個城市，早年因發現金礦，有大量移民嚟到呢個地方。唐人又叫佢做金山。後來太平洋嘅另一邊，澳洲墨爾本都發現金礦，所以澳洲嘅叫新金山，三藩市就叫做舊金山。當地唐人亦叫佢做大埠，對應「二埠」沙加緬度同「三埠」士德頓。\n三藩市人口喺美國排第十四同埋喺加州排第四。城市喺三藩市半島北角同埋係三藩市灣區嘅中心，西邊對住太平洋，東邊同北邊對住三藩市灣。\n史.\n公元前3000年已經有印第安人住喺家下三藩市嘅地區，但係到1769年先有西班牙人發現呢度。1821年墨西哥從西班牙獨立之後呢度由墨西哥管。美墨戰爭期間美國海軍起個加州共和國（或者叫熊旗共和國）。\n地理.\n三藩市喺加州主要嘅地震區。歷史上最大地震喺1906年，喺1851年、1858年、1865年、1868年同1989年都發生過大型地震。最近嘅地震喺2014年。\n市區係典型嘅丘陵地帶，城內多上落斜嘅街道。市內有三個最出名嘅山坡：Nob Hill、Russian Hill同埋Telegraph Hill。\n人口.\n三藩市人口喺2000年科技泡沫期間去到最高點，有776,733人。三藩市每平方英里16,000人嘅人口密度係全美國大城市第二高，僅次於紐約市。三藩市係三藩市灣區傳統上嘅商業文化中心，亦係「聖荷西—三藩市—奧克蘭」綜合統計區嘅構成部份之一，總人口有超過700萬人，喺2000年美國人口普查嗰時係第五大嘅統計區。\n三藩市係一個以少數族裔佔多數嘅城市，因為非拉丁裔白人少過44%嘅總人口；亞裔（大部份係華裔）佔咗總人口31%；各拉丁裔族群總共佔總人口14%；非洲裔佔總人口8%，少過全美國非裔人口比例。成世都住喺三藩市嘅市民唔多，只有35%嘅市民喺加州出世，而有39%嘅市民喺外國出世。\n三藩市有全美國各個縣之中最高比例嘅同性伴侶家庭，三藩市灣區亦有比美國其他都會區高嘅同性伴侶家庭比例。男同性戀多過女同性戀；據估計，五個35歲以上嘅男性人口就有一個係同性戀。\n三藩市家庭喺2005年嘅每年收入中位數係$5萬7496，係全美國大城市之中排第五高。同美國其他地方趨勢一樣，中收入家庭嘅向外遷移造成三藩市唔小貧富差距，同時亦造成兒童僅佔14.5%嘅人口比例，比美國其他大城市都少。但係，三藩市得7.8%嘅家庭生活喺貧窮線之下，比全國平均少，亦係喺人口普查局統計之中最少嘅大城市之一。\n流氓係三藩市自1980年代起經常面對嘅問題之一，亦係個具有爭議性嘅問題。一般相信三藩市係美國大城市之中流氓比例最高嘅城市。2003年嘅刑案同埋產物案犯罪率係每10萬人各有742和4943件，比全國平均要高。三藩市喺呢兩個犯罪案統計喺美國50大城市之中分別排第32同埋第38名。\n文化.\n文化區域.\n三藩市各個區域都有唔同嘅文化風格：\n唐人街（Chinatown）.\n華人集中地，就好似中國嘅「街市」（準確啲講係似「菜市場」），但係每日都有好多遊客光臨。\nThe Castro.\n卡斯特羅區，全球最著名嘅同性戀聚腳地，類似紐約嘅格林尼治村。\nHaight-Ashbury.\n二十世紀六零年代嬉皮士嘅發源地。\nHunters Point.\n工業區，非常暖和。\n教會區（亦叫米慎區，Mission District）.\n三藩市市內陽光最燦爛嘅地方，原先主要係墨西哥餐館同酒吧，而家已經有唔少世界著名嘅各式餐館，重有好多嚟自南美，講西班牙話嘅墨西哥人，據聞，為數唔少係非法移民。\nLGB Pride Parade.\n三藩市同志驕傲大遊行，每年六月第四個星期日，喺三藩市市區嘅市場街（Market St.）會舉行同志大遊行，係三藩市最熱門嘅觀光活動。\nNoe Valley.\n啲屋大多數係維多利亞式嘅大型住宅，居民一般都好後生。\nNorth Beach（北岸區）.\n意大利區同唐人街旁邊嘅區域，最著名係一家大蒜餐館（The Stinking Rose），所有菜餚都有大量嘅蒜。\nPacific Heights.\n同Nob Hill一樣係全市最貴嘅住宅區，可以睇到三藩市嘅全景。\nPotrero Hill.\n工業區附近，山上可以睇到海灣橋同對岸奧克蘭嘅部分港口。\nSouth of Market（SOMA）.\n市場街以南地區，酒吧，俱樂部同藝術家集中地，有好多貴嘅新建公寓。\n列治文區（Richmond District）.\n俄羅斯，阿拉伯，而呢個區有一條華人聚居嘅街道叫克萊門街（Clement Street），所以呢個區又畀人稱為「新華埠」。同日落區分割嘅係金門公園，同佢分隔嘅係海洋海濱.\n日落區.\n有人認為落日區係新興嘅唐人街，因為呢度商店大多係中國店，而且亦有好多華僑同埋華裔居民。呢個區係喺二次大戰左右建設，而家重有好多喺30年代或40年代就搬入嚟嘅退休人士。\n田德隆區（The Tenderloin）.\n市內最窮亂嘅區，有好多成人商店同電影院。路上成日見到醉酒佬，道友同乞衣，同時亦係各類罪案嘅溫床。但佢位於旅遊區同商業區嘅側邊，財富差別非常明顯驚人。\n&lt;br&gt;"}
{"id": "34", "revid": "1857861", "url": "https://zh-yue.wikipedia.org/wiki?curid=34", "title": "澳門", "text": "澳門（（喺澳門本地，「門」字唔變調）；；）係華南一埠兼一城，喺廣東珠江口西南面，東望九洲洋，南望南海。舊時係葡萄牙殖民地，家陣係中華人民共和國特別行政區，叫（葡文：）。歷史上有梳打埠（）、蠔鏡（）、馬交（）、濠江等嘅別稱。\n澳門地有三個部份，分別喺駁住中國大陸嘅澳門半島、南面嘅氹仔同路環，後兩者曾經係兩個島，不過已經畀路氹城嘅填海工程二合為一。澳北接廣東珠海市，拱北關閘係通道通。澳西海邊望出去，有珠海嘅灣仔同橫琴。隔九州洋可見香港大嶼山。\n澳門開埠已經有四五百年，畀當時嘅葡萄牙人睇中，喺一五五七年同大明租地一居，成爲葡萄牙殖民地。到咗一九九九年十二月二十號，澳門主權正式成為中華人民共和國嘅一部分。\n大清嗰陣，澳門喺香港未開埠前，係所有歐洲人等入省城嘅地方。所以係繁華嘅貿易港。直至一八四一年香港開埠，先至畀香港替代。之後轉以娛樂同旅遊事業爲主，賭業係經濟命脈之一。\n歷史.\n澳門喺明代史書中記載稱為「蠔鏡」（濠鏡），澳門當時係葡萄牙同中國貿易嘅主要補給港口。葡萄牙人登陸澳門之後，問當地人呢度地名叫乜嘢，因為喺媽閣廟旁邊，當地人以為佢哋問嗰間廟於是就回答「媽閣」，就噉樣澳門就被命名為「Macau」（粵語「媽閣」葡文譯音）。澳門原本屬於廣東省香山縣（家下中山市）。1557年，葡萄牙人向當時大明政府取得居住權，成為第一批進入中國嘅歐洲人。最初由果亞親王管轄，1623年，葡萄牙政府委任馬士加路也為首任澳門總督。\n澳門史上以出名中西文化交流，喺世界經濟運轉有過大功。\n1844年9月20號，葡萄牙女王瑪麗亞二世宣佈澳門做「自由港」；1849年，葡萄牙唔再向中國交澳門嘅地租。1851年，葡萄牙佔領氹仔。1864年，葡萄牙再佔領路環。1883年，葡萄牙再佔領望廈、青洲。1887年，當時嘅葡萄牙政府迫清政府簽訂《中葡和好通商條約》，規定「葡國永駐管理澳門以及屬澳之地與葡區治理它處無異」。1896年，葡萄牙企圖再佔領附近嘅大小橫琴島，但唔成功。1908年，葡萄牙要求展界，並劃定澳門嘅界址。1961年，葡萄牙海外部確定澳門為旅遊區，特准設賭。同年澳門政府頒佈《承投賭博娛樂章程》。喺1974年，澳門首條陸路連接工具──澳氹大橋落成啟用之前，民間或運輸往來兩離島同灣仔都只有船，曾經有航班。\n葡萄牙人喺澳門一直擁有特權或者特殊地位，普遍居民對呢個情況多多少少都唔滿意：呢種不滿，從1849年8月29號沈志亮殺死亞馬留總督開始，直到1966年12月3號，因為文化大革命以及氹仔坊眾學校事件而觸發嘅「一二三」事件為止嘅情況可以睇到。1974年4月25號葡萄牙革命，新政府實行非殖民地化政策，承認澳門唔係殖民地，而係中國領土。中葡兩國政府喺1986年開始為澳門問題展開合共四輪談判，1987年4月13號兩國總理喺北京簽訂《關於澳門問題的聯合聲明》同埋兩個附件。聯合聲明話，澳門地區（包括澳門半島、氹仔島同路環島）係中國嘅領土，中華人民共和國會喺1999年12月20號對澳門恢復行使主權，而1993年3月31號喺北京，由全國人大通過並經當時國家主席江澤民頒佈嘅《澳門特別行政區基本法》（共九章145條另加三附件）成為相當於澳門嘅「憲法」。\n1999年12月20號零時喺澳門新口岸交接儀式會場（拆咗，現分別改建為「文化中心廣場」同「澳門回歸賀禮陳列館」），由中、葡兩國元首見證澳門第127任總督韋奇立同澳門特區行政長官何厚鏵交接澳門政權，第日朝早澳門人歡迎駐澳門解放軍之下，中華人民共和國正式對澳門行使主權。根據《基本法》，澳門特區行政長官係五年一任，最多可以連任一次。\n地理.\n澳門位於中國東南部沿海，地處珠江口西岸，北回歸線以南，由澳門半島、氹仔（古稱潭仔）同路環兩個小島組成（據地圖繪製地籍局測量，東望洋山眺望台望遠鏡旁邊嘅石柱參考地理坐標：北緯22°11'47\"、東經113°32'58\"，標高91.2米）。澳門最高處係路環疊石塘山山頂，即而家媽祖像座落處（標高172.4米）。\n2003年統計嘅澳門面積為27.5平方公里（三個島嶼加上填海總和），由1866年開始澳門不斷進行填海（1840年澳門半島面積只有2.78平方公里）；人口方面：據統計暨普查局資料，截至2005年9月30號嘅居住人口估計為482,000人，以華人為主，佔總人口嘅97%，葡萄牙人（包括喺澳門土生土長嘅葡人）同埋其他外國人就佔3%。中文同葡文係現行嘅官方話。居民日常生活用語係粵語。大部分居民識普通話，另外重有一部份祖籍福建嘅居民識閩南話。此外英文喺澳門作為商業及旅遊用語同埋部分學校嘅教學語言而流行。\n澳門喺廿一世紀初，大興土木。2005年10月底舉辦完第四屆東亞運動會，其中主場館「澳門蛋」喺2005年7月開幕。除此以外，漁人碼頭、澳門科學館。\n氣候.\n澳門屬於副熱帶濕潤氣候，每年以十月中至十二月天氣最好同最穩定，陽光充沛之餘唔會太炎熱，濕度唔高，最為舒服。澳門春季唔明顯，五月底初夏時受海洋性氣候影響，炎熱潮濕吹西南風，重不時有熱帶氣旋（即颱風）或者西南季候風低壓槽帶來嘅長時間暴雨，十月秋季來臨，十一月底天氣轉涼，而北方冷空氣亦準備喺12月入侵，成一波波寒流，寒流（或者叫冷鋒）來臨前後幾個鐘氣溫可急降超過十度，所以時時喺年初兩個月錄得嗰年最低氣溫。\n交通.\n澳門半島同氹仔島有三條大橋駁埋。一者，一九七四年十月開嘅嘉樂庇總督大橋，俗稱澳氹大橋或舊大橋。二者一九九四年三月開嘅友誼大橋。三者，二零零五年一月九號開嘅西灣大橋，雙層行車。重有蓮花大橋，由路、氹兩島間外十字門填海而成嘅路氹城，駁去珠海市橫琴島。橋係第二個關卡，駁去中國大陸。東面離香港六十公里，好天嗰時，可以隔洋望到香港大嶼山，計劃緊嘅港珠澳大橋一篤，會駁去澳門東北角嘅東方明珠。\n澳門除咗內港碼頭，同埋喺新口岸嘅外港碼頭之外，喺1995年11月，位於澳門氹仔東側嘅澳門國際機場正式營運，據機場資料顯示：澳門國際機場2005年全年客運量為425萬高峰人次，特區政府會斥資60億澳門元填海擴建用來增加客運量，機場主要同內地城市同埋亞洲主要城市有航班往來。\n分區.\n澳門以「堂區」作為行政區劃單位，每一個堂區以嗰區最有代表性嘅教堂作為堂區名。澳門而家有七個堂區，分別係：\n另外，路氹城現時並唔屬於任何一個堂區。\n政治.\n澳門嘅政治環境比較簡單，除咗因為中國內地對澳門嘅影響自「一二·三事件」以來已經主導咗當地社會生活之外，亦都因為澳門承襲咗葡萄牙嘅比例代表制有關。比例代表制容許立法會以每隊參選隊伍所得到嘅票數比例去決定議席點樣分配，使到主流意見同埋另類意見都可以同時有代表佢哋嘅聲音。\n經濟.\n澳門主要收入來自旅遊業同博彩業（即賭博）。2002年，博彩業收入提供四成以上嘅國民生產總值，而2004年度財政總收入嘅七成半來源於賭博專營權嘅直接稅收。\n1950年代至1970年代，爆竹、火柴同神香係澳門三大傳統手工業（各有大小工場以及山寨廠等形式）。踏入1970年代，製衣、針織、彩瓷、電子、玩具同人造花等行業取代上述傳統手工業並支配澳門經濟。到1980年代，因為配額制度關係，紡織品（多數係出口成衣）同埋新興產業包括其他輕工業（例如玩具、人造花同埋電器產品）佔較重要地位，美、法同前西德係澳門嘅出口大國。\n但自1993年下半年起內地宏觀調控，物業市場轉冷，曾經有唔少空置嘅未開工地盤充斥澳門半島新口岸區，嗰區有唔少「爛尾樓」同空置商用樓宇。紡織業紛紛北上設廠同時關閉澳門廠房以減少工資成本，加上回歸前治安唔好同埋金融風暴，當時澳門經濟幾乎停滯不前，1996年至1999年更經歷經濟負增長（最多達-4.6%，1998年）。\n自特區成立後，改善治安之餘，澳門定位為博彩旅遊業發展嘅城市，而且2003年內地開展港澳個人遊方式來澳門後，內地居民來澳門加為方便。根據澳門統計普查局資料，2005年澳門入境旅客總數為1,871萬人次，較2004年上升12.2%。旅客主要來自中國大陸（佔總數55.9%，當中50.95%係個人遊）、香港（佔總數30%）同埋台灣（佔總數7.9%）。對外貿易方面，據經濟局資料，2005年全年總出口貨值198.2億澳門元，較2004年下跌12.1%，出口產品以紡織、成衣類為主，出口貨值下跌15.1%至180.7億澳門元，佔整體出口貨值77%，非紡織品出口方面以機器設備同零件以及鞋類為主；而進口就上升12.3%，達313.4億澳門元，貿易逆差115.2億澳門元。進口商品以消費品、原料及半製品居多，主要貿易夥伴包括有美國、歐盟、中國內地、日本同埋香港等。\n由於2004年帶動澳門經濟強勢增長嘅行業主要都係博彩旅遊業，然後帶動埋建築業、服務性行業、餐飲業同保險業都略有增長。咁對於過度依賴單一產業驅動經濟發展嘅澳門存有隱憂；最先出現喺人力資源暫時短缺方面，衍生一批低學歷嘅人員暫時寄居喺娛樂場工作；另一方面由於經濟強勢長下物價開始飛漲，近年亦開始有炒賣旺區物業嘅現象，而唔少港資地產公司紛紛喺澳門設立分公司，而港資化妝品公司、便利店等亦大舉喺澳門開設分店，呢種現象係過去前所未見嘅，特區政府喺2005年提高投資移民嘅申請資格後，投資移民申請個案減少超過七成，但只可以小程度上竭止炒風。\n但由於賭權嘅開放對象係外資，呢種情況喺本地生產總值同人均本地生產總值嘅數據中係睇唔到嘅，換言之，本地居民收入並非同人均本地生產總值同步增長（據2005年4月23號《華僑報》社論觀點）；北區大部分低收入居民生活質素跟唔上超過三成高速增長帶來嘅通漲，生活質素出現倒退狀況。特區政府喺2005年3月1號設立「綜合生活素質研究中心」以助整體提高生活素質。該中心除咗同社會各界舉行多場諮詢會以及舉辦同生活質素有關嘅講座之外，已委託香港大學進行第一輪澳門居民綜合生活素質調查。並喺12月15號公佈中期調查報告。有輿論認為，該中心現時重停留喺探索階段，未見較大成效。\n賭業.\n澳門賭業於1847年喺葡萄牙管治之下開始合法化，自此以後，澳門以「東方蒙地卡羅」之名廣為世界所知，賭業更成為澳門經濟一個重要部份。第一個博彩專營權牌照於1937年發畀泰興娛樂公司，但該公司經營太保守，未能完全發揮賭業嘅經濟潛能。當時該公司只有中式博彩項目提供。到咗1962年，政府將所有形式嘅博彩嘅專營權牌照改發畀澳門旅遊娛樂有限公司（簡稱澳娛，簡稱STDM）。牌照於1986年續期十五年，2001年尾屆滿。\n2002年，澳門特別行政區政府唔再發出博彩專營權，改為向三間公司發出博彩經營權牌照，分別係澳門博彩股份有限公司（簡稱澳博，STDM嘅子公司），永利度假村（澳門）股份有限公司，同埋銀河娛樂場股份有限公司（已被收購，家下屬銀河娛樂集團有限公司名下）。其中澳博將牌照轉批畀美高梅金殿超濠股份有限公司（美高梅）；銀河轉批畀威尼斯人（澳門）股份有限公司，即三個賭牌五個經辦商，現時澳博正營運十六間賭場；銀河正營運兩間賭場；威尼斯人正營運一間賭場；永利同美高梅未有賭場營運。另2006年3月5號永利公司宣佈將澳門博綵牌照轉批畀新濠博亞娛樂有限公司（簡稱新博），有待澳門特區政府批准。\n博彩業喺澳門嘅經濟中扮演重要角色。好多遊客鍾意喺澳門賭博，亦有好多本地人經常出入賭場。總括嚟講，博彩業喺澳門可以分成五大類：賭場賭博、賽馬、賽狗、彩票同埋足球博彩。\n文化同埋節日.\n文化遺產.\n澳門有22座建築同埋8個廣場，尤其係前地嘅「澳門歷史城區」已經喺2005年7月15號列入世界文化遺產名錄。\n2006澳門世界遺產年.\n澳門旅遊局同文化局將2006年定為「2006澳門世界遺產年」，並合辦多項文化以及促銷活動，向全世界宣傳。而旅遊局亦考慮喺暑假延長呢啲旅遊景點嘅開放時間，方便遊客。活動已於2月18號喺大三巴牌坊正式啟動。吸引包括中國、香港、台灣、日、韓、歐、北美及澳洲遊客重臨澳門。\n宗教.\n澳門多數居民同其他華人社會一樣，以儒、釋、道以及民間神祇為信仰（觀音同埋媽祖特別流行）。\n天主教澳門教區喺1576年1月23號成立，首任主教係賈尼勞（仁慈堂創辦人）。首位華人主教係林家駿主教。現任主教係黎鴻昇，係首位澳門土生土長嘅華人主教。由於回歸前有大量土生葡人返葡萄牙，教友以華人為主。\n聖公會維多利亞教區喺1849年成立，管轄範圍包括澳門。中華聖公會港粵（後稱華南）教區喺1912年成立，管轄範圍包括廣東、香港同埋澳門。1951年因為中國大陸政局轉變，香港以及澳門嘅聖堂脫離中華聖公會港粵教區，成立聖公會港澳教區。而家由香港聖公會教省取代，喺1998年成立香港聖公會澳門傳道地區。\n澳門亦係基督新教喺中國嘅第一站。"}
{"id": "35", "revid": "259", "url": "https://zh-yue.wikipedia.org/wiki?curid=35", "title": "中環", "text": "中環（英文：Central，舊時又直譯做：Chung Wan、Choong Wan），又叫中區（Central District），係香港一地，地處香港島北岸，域多厘城四環之一。環頭西起消防街、急庇利街、城皇街、樓梯街，東至金鐘道與灣仔相接，南便去到堅道，北便經干諾道中望海。圍起上嚟約莫有309英畝。中環自香港開埠計起，一路都係行政同商業中心，亦係香港政府、香港立法會所在地，故此有人話此地乃係「香港心臟」。\n名.\n中環與中區，並非同一概念。中環個環，唐人聚居嘅地。最初係今日中環街市對上嘅谷，有幾條涌喺處，華人在此搭屋聚居。而中區係英人地域分野。\n風物.\n現時花園道同鐵崗之間個山仔，大早開埠嗰時經已欽定為政府用地。故此政府機關即如港督府、輔政司署、軍需局、兵房都通通擺響嗰處。而海關、海軍船塢、添馬艦海軍基地亦建於中環海旁。時移世易，雖則香港幾經變遷，不過舊蹟依然。\n舊陣時重未曾填海，德己立街、威靈頓街嗰頭洋行多過米舖。當其時嘅洋行成棟樓都係佢嘅（亦即買斷一個地址冧把），樓下係辦公室，樓上就做職員宿舍。中環銀行亦都多到離晒譜，幾乎冚棒冷外國銀號都將總行置於中環。就咁，皇后大道中打上慢慢變成金融商業區，南便就做咗商業住宅地。外國三教九流諸如天主教、聖公會、浸信會都響中環興建總堂，愛嚟做傳教基地。後嚟重有埋西式學校，教化好多唐人子姪。\n開埠初期，好多鬼佬唔妥唐人，做乜都唔滲唐人玩，中環一隅，唐人與狗唔入得。及至軒尼詩出任港督之後，至准唐人響中區買地。\n時至1911年，中環經已旺到出汁，華洋薈萃、商賈雲集。享譽盛名有聖約翰座堂、港督府、舊大會堂、香港會所、畢打街舊鐘樓諸如此類。\n家陣中環住宅同商業分得一清二楚。威靈頓街南便係住宅地，海旁係商業中心，石屎大廈林立，即如國際金融中心、交易廣場、置地廣場、匯豐銀行大廈、中國銀行大廈、怡和大廈。座座大廈都零舍唔同人，每每令遊客歎為歡止。\n中環雖則係旺到爆嘅商業區，之但係麻雀雖小五臟俱全，區內都相當多休憩場所，好似兵頭花園、香港公園、遮打花園、皇后像廣場、愛丁堡廣場咁。其中香港公園算係好去處，至啱冚家一齊去。\n區內有眾多西式古蹟，譬如話荷李活道中區警署、域多利監獄、都爹利街煤氣燈之類。\n中環至有異域情懷之地，相信皇后像廣場敢認第二都冇埞敢認第一。逢親禮拜日，皇后像廣場至遮打道都轉做行人專用區，准許各種團體做騷，呂宋文化大放異彩。\n得意街名.\n港英政府官名\n懷舊古老街名\n詩.\n1870年，黃遵憲赴廣州考鄕試途經香港，吟詩幾首，其中不乏講及中環情形。\n見當其時中環洋商共教會之新奇：\n講述上中下環紙醉金迷、夜夜笙歌之情形："}
{"id": "40", "revid": "174752", "url": "https://zh-yue.wikipedia.org/wiki?curid=40", "title": "展拓香港界址專條", "text": "《中英展拓香港界址專條》 （）係響1898年6月9號，由大清同埋英國響北京簽訂。\n專條內容係，英國向清廷租借香港九龍界限街以北、深圳河以南嘅地方，同埋附近包括大嶼山等二百幾個島，將香港境址擴展到后海灣同大鵬灣，為期99年，直至1997年6月30號為止。不過，清政府同時間保留九龍寨城嘅管治權，兼且繼續喺九龍寨城派駐官員。\n建議.\n擴展九龍界址，係1894年由遮打向港督羅便臣提出嘅。\n當時香港島同九龍半島無險可守，香港個港亦唔係全個喺英治之下，有部份係大清。一旦其他敵對歐洲勢力打入香港，又或者喺大嶼山等島駐紥，到時會無得守。而且當時香港島有人口密集，鼠疫橫行，需要分散人口減低風險。同埋，香港島同九龍半島亦都無可能糧食自足，重有係工業亦要地發展。\n之後由The Chamber of Commerce、The China Association同埋The Navy League力推，尤其係後者。而英國海軍同陸軍都有份提防務意見。港督羅便臣推動英國政府。而英國駐華公使竇納樂（Claude MacDonald）同大清打交道。\n談判.\n1898年3月，俄國迫大清租旅順同大連共25年，引起英國不安，所以英國借勢迫大清租威海衞同等年期，7月1號簽《訂租威海衛專條》。同時訂下如果廣東、廣西有任何租借地，會另要求租地以求平衡。同期3月，法國想染指廣東、廣西，4月迫大清租廣東西部嘅廣州灣。英國乘機以平衡勢力為由，竇納樂迫大清畀英國擴址200英里，6月9號簽下《展拓香港界址專條》，租99年。之後11月16號，大清亦迫住租廣州灣畀法國。\n移交.\n1898年6月9號簽訂之後，香港本埠並無即時公告。10號，香港本地仍然未知結果，會否全部仰或部份。\n英人並無卽時收地，而係等到調查完，勘定界，諗定方針先做，先至收。原因定喺一八九八年四月十七號正式接收，因爲鄉民開打新界六日戰，結果提早一日，喺四月十六號，喺九龍城同大埔升旗接收新界。"}
{"id": "41", "revid": "158703", "url": "https://zh-yue.wikipedia.org/wiki?curid=41", "title": "九龍", "text": "九龍（，）一地，係香港境內中心，北連新界，南為維多利亞港，以獅子山、大老山同飛鵝山一帶嘅山脈為北界。東至鯉魚門，西至荔枝角，南為九龍半島之端尖沙嘴。西邊海面嘅昂船洲就喺行政劃分上成為九龍嘅一部分。九龍望南，對面海就係香港島。九龍全境係市區，同港島北岸市區遙遙相對。\n直至2003年，九龍雖然只係得四十六點九三平方千米，但係就住咗香港三成人口。根據2006年中期人口統計，九龍住咗二百零一萬九千五百三十三人。迫夾嘅九龍，當中部份區份，更曾經長期位居世界人口密度榜首。不過香港政府好多年嘅政策實行後，將一部份人移去新市鎮，密度變到比較低。\n大清時，九龍就有九龍巡檢司衙門，設喺九龍寨城。九龍巡檢司簡稱九龍司，係新安縣兩個司之一，管今日香港同部份深圳地方。\n今日界限街以南嘅九龍半島，響1860年由清政府割讓畀英國，由香港政府喺行政上劃為九龍。到1898年，清政府再被迫租借界限街以北、深圳河以南嘅土地畀英國，之後香港政府就將由界限街去到到獅子山等山脈之間嘅地方叫做新九龍。今時今日，除咗別義之外，「九龍」一般係指界限街以南嘅九龍半島加埋新九龍。\n地理.\n九龍同香港島曾經係一個大型火山口。九龍北界嘅山脈同港島綿綿嘅山脈形一個圈咁，就係當時火口嘅邊緣。未有任何填海之前，維多利亞港東面嘅九龍灣係淺灘同平地，而九龍半島一帶就啱啱相反，大片山頭響中間突出。維港西面長沙灣曾經係大沙灘。大角嘴係一條長長嘅半島，而九龍塘一帶就有湖有田。經過大量填海同變做都市之後，除咗山勢，已經好難認得出原本嘅自然地貌。\n行政.\n自從1982年推行代議政制之後，行政劃分多以區議會選區為準。1994年之後，九龍就分為五區，分別係：\n而立法會選舉選區就以人口拼做兩個：\n歷史.\n名嘅來源.\n九龍名字來由未有定論，所以有唔少傳說。有人話因為北部有九條山脈形成九條龍脈，所以叫「九龍」，但實際嗰頭附近跟本就無九座山，呢個講法似乎只係風水佬穿鑿附會。\n查實「九龍」呢個名一早喺1573年明朝嗰陣已經有，不過呢個講法係根據康熙二十七年（1688年）勒文謨嘅《新安縣志》入面引述明朝舊誌嘅講法而嚟，所以未必係當代文獻，喺《新安縣志》卷八《兵刑志》第十二頁「寨船」咁講：\n『明(朝)本寨舊有戰船大小五十三艘，汛地六處，各派戰船八隻分總領之。中哨船五艘，欽總統之。自萬曆十九年改設參將，陸續增至一百一十二隻，派守佛堂門外，淘濘、餓公澳、九龍、屯門、急水門、東西涌、餓公頭、赤灣、老萬山、浪白等處汛海』\n由此可見「九龍」可能喺明朝已經出現。但查實「九龍」原本其實係一條村嘅名，叫「九龍村」，喺《新安縣志》卷三《地理志》第七頁「都里」就有「九龍村」，除咗「九龍村」重有「香港村」所以有人話香港島因為「香港村」而得名，而九龍半島就係因為「九龍村」而得名。\n明郭棐響朱翊鈞做皇帝嘅萬曆年間，寫咗本粵大記，呢本書由1577年（萬曆五年）寫到1594年（萬曆廿三年）。裏面個海圖就有九龍山，畫響尖沙嘴同官富巡司之間。可能就係九龍半島上面，由紅磡到九龍城之間嘅山。\n至於「九龍」點解，而家重未考究到，因為開村嘅人有條村嘅命名權，但係「九龍村」嘅人喺康熙六年（1667年）因為實施遷海政策，所以已經畀人趕走晒，而家都搵唔返「九龍村」嘅村民出嚟問，所以「九龍」嘅意思，就只有一堆穿鑿附會嘅理論，證實唔到個名嘅真正來源，但九龍確定係因為「九龍村」而命名。\n背景.\n根據考古發現，九龍可能早喺東漢時就有人住。李鄭屋漢墓就係東漢時嘅墓穴。入面嘅磚面刻有大吉番禺，就證明九龍響當時係番禺管治之下。再加上2004年，響旺角鬧市掘出為數唔少嘅東漢、晉朝同埋唐朝嘅陶器同埋制作架生。足以證明九龍自東漢以嚟都有人住。\n宋朝，九龍灣一帶淺灘係官府鹽場，當時就叫做官富場。鹽係當時重要產物，係生活必需品，販鹽者亦可以發達，做成壟斷。為咗防止壟斷，唔少朝代嘅官府都禁止民辦鹽場，由官府直接承包。地名官塘（依家叫做觀塘）同埋鹹田（依家叫做藍田）就係鹽場嘅遺證。\n南宋末年，蒙古滅宋，宋帝趙昰同趙昺走難到官富場，響土瓜灣北一座小山休息。兩人隨軍繼續走難，而村民就叫嗰座山做聖山，山上刻字宋王臺。\n喺明朝，九龍係海防要地，當時尖沙嘴又叫中門，而東面就係鯉魚門，兩個海門都係華南重要海道。海賊佔過鯉魚門後山，所以叫佢做魔鬼山。\n清朝為咗管理寶安縣南境，響今日九龍城起咗座九龍寨城。\n交通.\n因為九龍係香港市區嘅重心，交通一向好多發達，地鐵一開波就首先響九龍通車。、、同都經過九龍。而九廣鐵路響20世紀初由尖沙嘴打通上廣州。\n唔同時九龍有唔同嘅主要街道。家吓九龍中間最主嘅路係彌敦道，向西有長沙灣道，向東有太子道，重有好多其他公路。"}
{"id": "42", "revid": "171096", "url": "https://zh-yue.wikipedia.org/wiki?curid=42", "title": "強姦", "text": "強姦一般指男人對女人夾粗嚟嘅陰道性交，多數係犯罪。廣泛啲講，亦包括一個或多個人以暴力、威脅等手段，強迫一個或多個受害人發生嘅性行為。「強姦」嘅同（／近）義詞有老強、強暴、姦污、施暴、性侵以及強制性交等。\n强姦係種性暴力，受害者嘅身體同埋尊嚴會受損。一啲犯強姦嘅人亦都可能帶有性虐待嘅性癖好。\n意思.\n狹義.\n傳統上同法律上嘅強姦犯定性都係指男方而唔係女方，主要係由於生理上嘅特點——喺一般情形，要個男嘅情願，先至會性興奮，繼而扯旗，然後再插得到條㞗入去個屄度；至於個女嘅，就算唔鍾意，只要唔夠本事反抗，就阻止唔到。不過亦都有女人綁起男人，再用春藥整到佢條嘢不由自主噉舉起，然後交配嘅罕有案例。其實，違反意願噉達成所有陰道性交前設條件嘅方法，唔止得物理同化學類，心理脅迫一樣有若干效果，更莫講話多種手段並用。亦有針對神經嘅藥物同儀器，能夠夾硬令陰莖勃起。\n廣義.\n無分男女，只要係一方夾硬令人同佢發生性關係，就係強姦。由於唔同國家嘅風俗文化都唔同，有啲國家認為，滿足到「強行發生性行為」呢個定義，就係犯強姦罪；而有啲國家法律就只限制男方而無限制女方呢一種行為，所以詞理同法理都可能有落差。\n犯罪情況.\n聯合國數據.\n根據聯合國婦女署2013年統計126個國家。由數據反映發展中國家較發達國家強姦問題更加嚴重，而重視孔孟之道嘅日本、新加坡，同中華民國，當中有發展中國家，但性罪行係屬於世界上最少行列。\n第一個括號顯示，每隔幾多分鐘就發生女性性侵案，數字越小案件越多。\n第二個括號，指該國自世界經濟論壇2013年度《全球性別差距報告》，性別平等指數得分（冰島最高有0.8731，最低也門得0.5128）：\n中國大陸.\n近代.\n據《廣西文革機密檔案資料》披露：1967至1968年間，性暴力現象好普遍。當中，完整強姦、輪姦、性虐待，乃至性暴力辱屍、毀屍記載有二百二十五個案例。按民調，女性受害者人數應當千人以上。一時間，殺人姦妻、殺父姦女竟成為廣西省區農村社會常態。\n不過，文革時期官府受理都會有好多屈人食死貓案件，真正犯人多走得快好世界，最近就有媒體報導大陸有80幾歲醫生平反成功。另外有女黨員被下令強姦，例如張志新。\n近年.\n中國全國犯罪人均上係好普遍，當中性犯罪同性病（如愛滋病）屬全球性嚴重水平。聯合國科學統計為按人均犯罪同數字，中國都係全球第二名，排第一係印度，並有年增長率惡化。上海、安徽、四川、河南等地先後發生老公強迫老婆同佢做愛情況，且司法機關處理時會有分歧。婚內有無強姦，「婚內強迫性行為」係咪犯罪，理論界、司法界，同社會都有關注同爭論。綜合當局同非官方來源，疑強姦案當中有好多，都被當作其他較輕微罪行處理，例如原本可能係強姦但變成告非禮、猥褻，甚至有執法當局試圖遊說受害人和解了事。近期，較出名又有國外媒體報導係指香港女導演林淑貞個案。佢疑身處中國大陸時，受到海南航空人員企圖強姦。\n香港.\n自香港主權移交後，平均每年有一百幾十單案被差人列為強姦，差人重話2017年頭10月有56單，多過上年一成。根據《刑事罪行條例》（香港法例第200章）第122條：「猥褻侵犯係刑事罪行，最高可處10年監禁...」強姦定性都好合乎「國際標準」，同樣要有強迫性質，必須有陰莖插入陰道情節，先算強姦。\n而強迫肛交方面，就由《刑事罪行條例》（香港法例第200章）第118B條：「意圖作出肛交而襲擊」罪所規范。\n戰爭暴行.\n近代.\n軍佬搞強姦係戰爭罪，打仗時好多國家都有強姦發生。蘇聯紅軍曾經喺二戰之後佔領咗德國、波蘭各東歐地區（華沙公約國家），並做過好多姦殺暴行。歷史學家安東尼·比弗喺佢本書《柏林在1945年陷落》入面提過，蘇聯強姦咗200萬位德國婦女同幾千個前蘇聯婦女。重有韓戰時，中共軍人強姦過韓國婦女，至今共匪一類依然臭名遠播。根據中國人民志願軍第42軍吳瑞林軍長回憶，因為強姦朝鮮民女問題，所以入朝初期已槍斃一批志願軍。根據《一九五二年志願軍後勤工作簡結》，11萬人志願軍後勤部隊中，由1952年1月至11月中，就有一百零九人自殺，三十九人自傷，六百八十七人逃亡，汽車肇禍壓死八十一人，壓傷九十四人，誤傷一百零八人，強姦四十一人，通姦五百一十四人，雞姦一百五十人。1954至1955年，最少發生20單強姦殺人事件。題外話，有好多志願軍返去中國唔係被成美軍間諜、開除黨籍、就係打成右派，好多都冇好收場，直至毛澤東政權因文革結束而倒台，80年代中共先至為志願軍戰俘恢復名譽。\n大日本帝國軍妓問題上，主要係太平洋戰爭時，日軍疑用招募同強迫方式兩種手段要女人（戰敗國同日本本國都有）為皇軍提供性服務。慰安婦妓女問題主要係人道同國際法方面爭議，係指自願定強迫。不過，如果有指日軍有冇強姦軍妓以外婦女，同歸唔歸類到慰安婦上，就久不可考。反而，南韓學校教材會強調慰安婦係「性奴」，中國等反日國家，多就慰安婦問題上對現代日本存有負面情緒同偏見歧視。\n成因同控制.\n由多項數據同事實見證，聯合國數據反映，相信性犯罪同道德水平，教育程度，資本化程度最少三大方面成正比。因為例子國家證明地區人口愈貧賤愈易出現性犯罪，但高收入人士參與強姦嘅事件就好少成案。相比強姦，政客、貧官、高收入資產階級，相對有更多例子係捲入同錢、政權有關嘅性交易、性賄賂醜聞，例如近年中國反貪而爆出軍中性醜聞，當中湯燦以「軍中妖姬」出名國際犯罪心理學上，罪犯可能出於對性好奇，至性飢渴同過份對性開放，對人存敵意。重有北韓出名「歡樂組」。\n另外，學者研究色情經濟可能會影響性犯罪問題。因為性服務非法地區，性犯罪需求同性病傳播率都較高。但大多數性行業合法國家，例如有台灣、香港（一樓一）、荷蘭（叫雞同大麻合法國家），同成人動漫電影發達國日本、美國，強姦百份數的確較低，青少年未婚大肚比例都好低。\n相關詞彙.\n輪大米又叫輪姦，指好多人迫一個人同佢哋輪流性交，以多男害一女居多，相反嘅情況好少見。用藥迷暈人哋再強姦，叫迷姦。灌醉人哋然後強姦，係醉姦。將不省人事（例如飲醉咗酒）嘅人帶走去性交（通常無得到對方同意），俗稱執屍。\n強姦民意用嚟形容統治者違反人民意見施政，重要讕正義噉樣話係按照佢哋嘅意願嚟做好事。"}
{"id": "43", "revid": "227654", "url": "https://zh-yue.wikipedia.org/wiki?curid=43", "title": "廣東省博物館", "text": "廣東省博物館（）係廣東廣州嘅省級綜合博物館，響珠江新城。\n歷史.\n文明路舊館.\n1957年7月19號，廣東省博物館籌備委員會成立，負責決定博物館選址同收集文物。籌委會提出過好多個選址方案，無一合適，卒之由廣東省委書記陶鑄定喺文明路，舊廣東貢院大鐘樓以東、廣場以北、天文台以南嘅位置。原先計劃起3棟樓，其中主樓坐西向東，重有兩棟副樓分別喺南邊同北邊，拼埋一齊似U字，開口向東。南副樓喺1958年開始起，1959年上半年竣工。淨低主樓同北副樓因為冇錢一路都冇起。1980年代尾，拆除舊樓，起新嘅陳列大樓，1992年10月落成。\n珠江新城館.\n2003年，廣東省政府決定投資8.8億人民幣，喺珠江新城起廣東省博物館新館。政府舉辦國際邀請競賽來徵集建築方案設計，有美國、奧地利、日本、荷蘭、英國等8個國家10間國際建築設計公司參加，最後揀咗香港許李嚴建築師有限公司嘅設計方案「珍寶容器」。2004年12月12號開始起新館，2010年5月18號正式開放。\n新大樓個款好似一個「寶盒」噉，主體建築四周圍都係草皮。入口附近嘅建築距離地面有23米，草皮鋪到上去。一入大樓就係一個面積有6000平方米嘅中央大廳，有38米咁高，用咗光棚來整，幾有嶺南嘅建築特色。博物館建築重用咗「剪力牆植入型混凝土巨型筒體-鋼架懸吊結構」，個展廳入面一條柱都冇。。\n開放時間.\n博物館星期二至星期日期早9：00－下晝5：00開門，逢星期一休息（法定節假日同特殊情況除外），公眾需憑有效證件領取參觀飛先可以進入。"}
{"id": "90", "revid": "1547655", "url": "https://zh-yue.wikipedia.org/wiki?curid=90", "title": "老夫子", "text": "老夫子（英文名：Old Master Q）可以指兩種作品：\n第一種係王澤嘅《老夫子》（1962年出版）。佢係一套係華人地區好出名嘅漫畫。1962年王澤（原名王家禧）開始用「長子」為筆名響香港出版《老夫子》。王澤嘅老夫子漫畫裏面主角有：老夫子、大番薯、秦先生、老趙、陳小姐。王澤嘅「老夫子」同「大番薯」同朋弟嘅好相似，但係，王澤畫嘅老夫子亦加入咗唔少佢嘅個人風格同創意。\n第二種指朋弟（原名馮棣）嘅《老夫子》（1930年代出版）。係一套內地三十年代嘅著名漫畫作品，當時渠喺報章發表《老夫子》、《老白薯》等漫畫，其人物造型同埋性格同王澤嘅《老夫子》好似，王澤畀人話抄原著。\n呢篇文章主要講王澤嘅《老夫子》。\n原本嘅老夫子漫畫係喺1937年至1943年之間由朋弟原創，而且刊登喺北京、天津一帶嘅報紙上面，喺嗰啲地方好流行，亦曾經喺1940年嗰陣刊印單行本。\n由1962年起，王澤開始喺香港出版《老夫子》。王澤嘅老夫子漫畫裏面有呢啲主要角色：老夫子、大番薯、秦先生、老趙、陳小姐。王澤嘅「老夫子」同朋弟嘅好相似，但係，王澤畫嘅老夫子亦加入唔少佢嘅個人風格同創意。\n王澤畫嘅《老夫子》出版之後，大受歡迎，老夫子同其他啲主要角色亦成為今日華人所熟識、家傳戶曉嘅漫畫人物。\n內容特色.\n王澤嘅老夫子漫畫裏面嘅角色有時會反映嗰陣時嘅社會近況，包括喺街上面嘅乞兒、政府高官到演員或者古代武士。有時情節會發生喺啲古怪嘅場景入面，好似遇到外國人、撞鬼、去到未來世界。\n當老夫子漫畫為讀者帶嚟幽默嘅同時，佢反映咗當時社會環境（特別喺 1960－1980年代）嘅轉變。內容有時會帶出近期嘅社會問題，好似貧富懸殊、偷嘢、黑社會等等。佢嘅漫畫有時亦會嘲諷時裝、搖滾樂呢啲嘅藝術。（有時係漫畫入面嘅老夫子會「教訓」個啲著得「不倫不類」嘅人。）\n喺一啲罕見嘅情況下，老夫子漫畫會好嚴肅咁表達對 1960 －1980年代間香港喺政治上嘅轉變同埋意見，佢亦都會批評喺思想上過度親西方嘅中國人。而喺1984年簽署嘅中英聯合聲明亦都成為其中一個主題。由80年代尾至90年代初更加有部份漫畫角色喺漫畫中表現出對九七回歸嘅恐懼。有部分結尾內容更加直接或者間接抨擊中國政府。\n其他媒體中嘅老夫子.\n電影.\n老夫子漫畫曾經拍做廣東話同國語嘅卡通電影，其中一部更加用埋電腦繪圖技術，同真實嘅演員一齊「演出」。\n有好多香港出名嘅明星都有參與：\n演員：雪妮、高魯泉、沈殿霞、矮冬瓜、紅薇、陳寶珠、薛家燕、西瓜刨、朱由高、羅蘭、李菁、劉陸華、芬妮、謝霆鋒、張柏芝\n配音演員：曾志偉、杜汶澤、余宜發、利嘉兒、楊天經\n老夫子電影一覽.\n\"（按時間排序）（注意呢個係非官方譯名）\"\n王澤嘅「老夫子」抄襲爭議.\n好早之前，早有唔少中國大陸畫家同讀者揭發《老夫子》嘅原創其實係朋弟，質疑王澤先生有剽竊之嫌，但一直都無有受到廣泛嘅關注。直至2001年，一位文化名人馮驥才先生出版咗一本名為《文化發掘老夫子出土──為朋弟抱打唔平》嘅書，指證王澤嘅《老夫子》係抄襲自內地已故漫畫家朋弟嘅《老夫子》，自呢受到社會廣泛關注。\n2001年5月9號，《中華讀書報》發表謝其章嘅文章《警惕漫壇扒手》，指王澤「老夫子」系列漫畫抄自朋弟作品。呢前，姜德明、馮驥才等已在媒體上公開呢事，重為朋弟抱打唔平。\n馮驥才先生所指嘅朋弟（1907年-1983年），原名為馮棣。朋弟所創漫畫在1930年代在北京、天津開始出版，裏面嘅角色跟王澤老夫子嘅外形，性格相同。天津作家馮驥才在2001年出版咗一本包含朋弟作品嘅書，呢書有好多朋弟同王澤作品嘅相似之處。\n馮驥才為咗證明王澤嘅《老夫子》係抄襲嘅，佢在各地進行大量嘅搜尋，目嘅係要找回朋弟所有嘅原版原作，讓讀者印證呢事。唔過，呢個搜尋過程非常艱苦，好多朋弟嘅原版原作都好難找到，直到今年春天，馮驥才在自己嘅畫展上為觀眾同讀者簽名時，忽然有一藏書家送給佢一個紙包內裏就係藏咗三本朋弟原版原作，其中兩本正係第一集同第二集嘅《老夫子》。其後呢位藏書家再送給佢一本《老白薯》，說呢本係呢位藏書家\n在逛書攤時偶然遇到嘅。\n西苑出版社都特地為朋弟嘅原著作品重新出版，使朋弟先生平生所創造嘅三個漫畫人物——老夫子、老白薯、阿摩林——再現人間。原書《老夫子》為32開本白報紙本，文字豎排，黑色單版，彩色封面，係中國最早嘅大眾漫畫書嘅形態。而呢次西苑出版社為咗保持原書嘅歷史真實，新版朋弟漫畫叢書5種8冊，一律按照原版嘅版式，封面嘅顏色都保持呢種褪色嘅感覺。內容唔刪唔減，跟足歷史。\n爭論內文.\n朋弟生於1907年四川，王澤生於1924年嘅天津。\n朋弟後來到天津工作，重發表《老夫子》、《老白薯》等漫畫。直到50年代，在中國大陸嘅京津一帶，仍然可以找到《老夫子》等漫畫。可見其作品流傳甚廣。\n發表《老夫子》時，朋弟同王澤在同一個城市生活。當時王澤正值十多歲嘅小伙子，愛好繪畫。後來王澤於60年代到香港發表同名漫畫《老夫子》，重稱老夫子呢個漫畫人物係佢創造出來。曾經有人問王澤：「認唔認識朋弟？」王澤說：「認識認識，好熟。」朋弟係一個畫家。最出名嘅作品正係《老夫子》。王澤唔只認識朋弟，還同朋弟好熟。換言之，王澤係知道漫畫《老夫子》中嘅老夫子係由朋弟所原創。但王澤發行於香港嘅《老夫子》，從來隻字未提到朋弟及其所畫嘅《老夫子》。但兩本漫畫中嘅老夫子性格及形象極似，有抄襲之嫌。\n馮驥才斷言王澤確實抄襲咗朋弟嘅《老夫子》，因為唔論係人物造型或性格設計，王澤嘅「老夫子」同「大番薯」同朋弟「老夫子」同「老白薯」等所獨創嘅漫畫人物幾乎一模一樣，連名字「老夫子」都係人家朋弟先用嘅，呢未免過於巧合。\n王澤嘅「老夫子」唔單只個名同朋弟嘅相似，兩個老夫子嘅外形、性格亦都幾乎一樣，兩者都係著住一模一樣嘅長衫馬掛，而「大番薯」又同「老白薯」好似。作家馮驥才指王澤四十年嚟唔單只一直都侵犯版權，仲利用埋內地同香港嘅通訊唔方便，將朋弟嘅創作據為己有。\n在《文化發掘老夫子出土──為朋弟抱打唔平》呢本書嘅出版後，王澤對呢事嘅反應顯得十分低調，只係通過其兒子轉話說佢否認咗抄襲一事，重稱呢係有人故意抹黑嘅，而擁有《老夫子》版權嘅王家禧長子王澤所創立嘅哈媒體股份有限公司「WangZ Inc」一直矢口否認所有剽竊作為。\n國內最大嘅文壇抄襲案.\n現時呢宗抄襲案可算係當前國內文壇最大嘅一樁抄襲案：\n第一，侵權數量國內最大，據香港一家漫畫雜誌統計，王澤嘅《老夫子》發行量已達1.8億冊；\n第二，侵權作品流傳最廣，王澤嘅《老夫子》紅遍四海，佢嘅《老夫子》漫畫更被改編成多部卡通片同被多個導演拍成電影，又成立咗老夫子俱樂部，《老夫子》家傳戶曉，有華人嘅地方就有老夫子漫畫。\n第三，侵權時間歷來最長，王澤從1962年發表《老夫子》至今已超過40年。\n第四，侵權作品聲名更大，王澤嘅《老夫子》還比朋弟嘅更出名，王澤嘅《老夫子》有「漫畫大師」之稱，在《中國漫畫史》都留有佢嘅名字；反觀朋弟一生畫咗嘅1200幅漫畫，佢嘅作品諷刺時弊，當時都十分出名，但後來因「革命」因素而慢慢被人遺忘，《中國漫畫史》內重無有提及呢位漫畫家。\n事隔40多年，先至畀社會普遍知道呢宗抄襲案。原因係當時香港同大陸隔絕，信息唔通，畀王澤有機可乘，王澤嘅《老夫子》在1960年代面世，事隔約 20 年，到1980年先至畀原作者發現，而作者過咗3年便死咗；另一方面當時大陸無版權意識，就算知道畀人抄，都唔識保衞自己權益；重有，中國大陸版權法同執法部門重唔完整，唔可以保障到呢方面嘅權益。"}
{"id": "91", "revid": "1807087", "url": "https://zh-yue.wikipedia.org/wiki?curid=91", "title": "萬錦廣場", "text": "萬錦廣場（）係加拿大安大略省萬錦一間商場，地址係3255 Highway 7 East。\n萬錦廣場响1998年開幕，而家有成兩百間舖頭。以售賣華人同其他東亞地方產品嘅商鋪為主，顧客又以香港移民較多。"}
{"id": "92", "revid": "208022", "url": "https://zh-yue.wikipedia.org/wiki?curid=92", "title": "國際歌", "text": "《國際歌》（）係國際社會主義運動嘅主題曲，流傳廣泛。原來嘅法文歌詞由鮑狄埃（Eugène Pottier，1816年-1887年）喺1871年作（嗰時係用馬賽曲（\"La Marseillaise\"）嘅曲調去唱），狄蓋特（Pierre Degeyter，1848年-1932年）喺1888年為呢首歌譜曲。時至今日，呢首歌已經畀人譯成好多唔同語言。\n呢首歌曾經嘅第一國際同埋第二國際嘅會歌（共產國際嘅會歌並唔係呢首）。\n20世紀初，好多歐洲國家，因為呢首歌有宣揚共產主義同埋無政府主義嘅歌詞而禁咗渠。\n直到1944年，呢首歌一直係蘇聯嘅國歌。後來蘇聯嘅國歌改咗做《打唔散嘅聯盟》，而呢首歌就成為咗蘇聯共產黨嘅黨歌。最早嘅俄文翻譯係由Aron Kots（Arkadiy Yakovlevich Kots）喺1902年所作，發表喺倫敦出版嘅一本俄國移民雜誌\"Zhizn\"（《生活》）度。呢個翻譯版本包括咗原文六段歌詞嘅其中三段同埋副歌。呢首歌最廣泛流傳嘅中文版本就係由俄文版翻譯而成嘅。\n呢首歌喺世界各地嘅共產黨人、社會黨人同埋社會民主黨人之間廣泛流傳，同時亦係中國共產黨嘅非正式黨歌。\n佐治奧威爾喺佢嘅小說《動物農莊》入面，作咗首《英格蘭嘅鳥獸》（\"Beasts of England\"）用嚟影射國際歌。\n廣東話版歌詞.\n曲：狄蓋特（4/4）\n詞：鮑狄埃\n&lt;poem&gt;\n曲：狄蓋特（4/4）\n詞：鮑狄埃\n群眾怒吼聲震裂壁壘，\n烈火般驅走黑夜，\n連貫歷史的正義呼喊，\n在今日也呼喚你。\n新天地由我們一手創，\n讓人民力量體現，\n綑鎖與貧窮全部衝破，\n流熱血為真理洗擦。\n堅守這最後爭鬥，\n緊緊結聚為明晨，\nInternationale，\n要實現在這裏。\n堅守這最後爭鬥，\n緊緊結聚為明天，\nInternationale，\n要實現在這裏。\n&lt;/poem&gt;\n粤語三段歌詞.\n&lt;poem&gt;\n奮身，萬苦千辛嘅世人！\n奮身，凍冰冰飢餓嘅人！\n怨聲似驚天暴雷陣陣，\n世界亂嗮怎可不挺身。\n剝削嘅條例實太過分，\n令奴隸完全激憤!\n咪當作窮人唔敢翻身，\n徹底作反絕不許胡混！\n爭鬥已到了最後，\n一心一意到明天，\n全天下人人有份，\n就必將會兌現！\n（重複副歌）\n莫等乜鬼嘢天使會救人，\n莫等青天帝君或靈神！\n自己要爭氣咪衹顧怨恨，\n共同自救先至真！\n偷與盜咁先會收檔，\n衝破牢籠心激盪！\n勇氣要全靠自己闖蕩，\n趁鐵未冷先可打成鋼！\n（重複副歌×2）\n做工與耕種嘅係我們，\n田間工廠駛乜靠別人！\n這世上得我哋就穩陣，\n怎可便宜啲好吃爛瞓！\n多少肉已經畀人侵犯？\n但啲烏鴉惡鷹嗰邊近，\n即將會盡滅佢於早上，\n燦爛嘅陽光遍照塵寰！\n（重複副歌×2）\n&lt;/poem&gt;\n普通話版歌詞.\n&lt;poem&gt;\n1.起來，飢寒交迫的奴隸！\n起來，全世界受苦的人！\n滿腔的熱血已經沸騰，\n要為真理而鬥爭！\n舊世界打個落花流水，\n奴隸們起來起來！\n不要說我們一無所有，\n我們要做天下的主人！\n（副歌）\n這是最後的鬥爭，\n團結起來到明天，\n英特納雄耐爾就一定要實現！\n這是最後的鬥爭，\n團結起來到明天，\n英特納雄耐爾就一定要實現！\n2.從來就沒有什麼救世主，\n也不靠神仙皇帝！\n要創造人類的幸福，\n全靠我們自己！\n我們要奪回勞動果實，\n讓思想衝破牢籠！\n快把那爐火燒得通紅，\n趁熱打鐵才會成功！\n（重複副歌）\n3.是誰創造了人類世界？\n是我們勞動羣眾！\n一切歸勞動者所有，\n哪能容得寄生蟲？！\n最可恨那些毒蛇猛獸，\n吃盡了我們的血肉！\n一旦將它們消滅乾淨，\n鮮紅的太陽照遍全球！\n（重複副歌）\n&lt;/poem&gt;\n閩南語歌詞（可參考黑手那卡西嘅《福氣個屁》）.\n&lt;poem&gt;\n鬥陣，做工的兄弟姊妹！鬥陣，全世界歹命的人！\n欲創造幸福的新世界，咱就愛團結起來。\n資本家，剝削咱的血汗，緊起來反抗甲伊拼；\n毋免驚頭家按怎鴨霸，工人鬥陣力量大！\n這是工人的天下，團結起來，勞動者；INTERNATIONALE鬥陣就一定贏！\n這是工人的天下，車拼相挺，向前行；INTERNATIONALE鬥陣就一定贏！\n毋免求耶穌阿彌陀佛，嘛免望總統皇帝；\n勞動者創造人類一切，天下原本工人的！\n資本家，剝削咱的血汗，緊起來反抗甲伊拼；\n毋免驚頭家按怎鴨霸，工人鬥陣力量大！\n這是工人的天下，團結起來，勞動者；INTERNATIONALE鬥陣就一定贏！\n這是工人的天下，車拼相挺，向前行；INTERNATIONALE鬥陣就一定贏！\n&lt;/poem&gt;"}
{"id": "94", "revid": "1817514", "url": "https://zh-yue.wikipedia.org/wiki?curid=94", "title": "香港語言學學會粵語拼音方案", "text": "，簡稱粵拼（）或者LSHK粵拼，係粵語嘅一種拉丁拼音方案，香港語言學學會（LSHK）響1993年制定，希望用一套簡單、合理、易學、易用嘅粵語語音轉寫方案，嚟統一社會各界對粵語拼寫嘅混亂情況。語言學會致力推廣粵拼，軟件商同埋網上亦都有基於呢個方案嘅輸入法。\n各方應用.\n呢套方案目前得到香港教育、電腦中文資訊處理等多方面嘅支持。基於粵拼嘅拼音輸入法亦都發展得相當成熟。除咗香港，台灣同日本亦都有使用呢套方案嘅輸入系統出售，中國大陸都有民間人士據此製作嘅輸入方案。方案得到政府、商界、學界等廣泛認同。\n字母表.\n粵拼嘅拼音字母係由拉丁字母 a 至 z 組成，其中 q、r、v、x 唔會用。字調就以阿拉伯數字 1 至 6 標示。\n聲母.\n總共19個，如下表所示：\n韻母.\n韻腹.\n總共9個，如下表所示：\n韻尾.\n總共8個，如下表所示： \n韻母表.\n韻腹加韻尾組成粵拼嘅韻母，1993年原方案總共56個，2018年新增兩個，去到58個：\n（方括號內為國際音標，所有例字都淨係取其韻母）\n鼻音獨立韻.\n總共兩個，有：m（唔）、ng（吳、五），係單獨存在嘅鼻音音節。除咗 h ，佢哋唔同其他輔音組成音節。\n聲調.\n聲調以阿拉伯數字 1 至 6 標示在每個音節嘅拼音後面，聲調嘅數字唔使用上標標示：\n優點.\n粵拼嘅優點係只用22個拉丁字母同埋6個阿拉伯數目字，所以方便輸入同印刷，亦會易學啲。\n變化.\nCantodict 等粵語詞典所用嘅粵拼同標準粵拼方案有少少唔同，包括：\n同其他粵語拼寫方案比較.\n同教院拼音嘅分別.\n大多數粵語音素，粵拼同教育學院拼音方案一致。例外嘅有：\n同耶魯拼音嘅分別.\n大多數粵語音素，粵拼同耶魯粵語拼音用同一拉丁字母表示。例外嘅有："}
{"id": "101", "revid": "120591", "url": "https://zh-yue.wikipedia.org/wiki?curid=101", "title": "香港電影金像獎", "text": "（）係香港電影業一年一度嘅盛事，而且係港產電影之中最重要嘅獎項。金像獎見證咗香港電影業嘅起跌。2003年得獎嘅《無間道》係代表作之一，嚢括咗最佳男女主角、最佳男女配角、最佳電影、最佳導演、最佳編劇等等嘅獎項。"}
{"id": "105", "revid": "1643319", "url": "https://zh-yue.wikipedia.org/wiki?curid=105", "title": "香港時間", "text": "香港標準時間，或者叫香港時間（Hong Kong Time，HKT），係香港用嘅時間，由香港天文台授時系統負責管理。香港標準時間係比協調世界時快8個鐘，即係位於東八區UTC+8。\n殖民地時代早期，香港時間係靠天文台嘅天文觀測報時。香港喺1904年用格林尼治標準時間，1972年先至採用協調世界時。當國際協調時間係凌晨0:00時，香港係上晝8點。\n歷史.\n香港天文台授時系統係負責香港時間嘅授時服務。1885年1月1號13:00，香港天文台喺尖沙咀警署降咗一個時間球作為報時訊號，開始咗香港時間嘅標準。當時香港時間係用當地標準時間（LMT）- :41。1905年元旦，香港時間正式確定為格林尼治標準時間快8個鐘（GMT+8）。1972年1月1號，香港時間改以協調世界時作為法定時間標準。而家，香港天文台以銫原子鐘報時系統作為香港時間嘅標準，誤差僅為每日1微秒之內。\n香港夏令時間.\n香港喺1941年4月1號至9月30號開始實行夏令時間，即係夏季期間嘅日子比正常時間快一個鐘。1941年12月，日軍佔領香港。喺香港日治時期，香港名義上全年採用夏令時間，實際上係令到香港時間同日本標準時間（UTC+9）一致。香港重光後，由1946年至1980年，香港時間恢復只喺夏季期間採用夏令時間，一般係4月中至10月中。1980年，香港天文台認為香港緯度比較低，唔使用夏令時間，所以取消咗夏令時間。\n時間校對.\n收聽由香港電台發佈嘅六秒信號，亦可以上天文台授時服務網頁。"}
{"id": "111", "revid": "42683", "url": "https://zh-yue.wikipedia.org/wiki?curid=111", "title": "香港外交", "text": "香港外交係由中華人民共和國中央人民政府授權香港政府自行處理。\n香港基本法第七章第一百五十一條提到：\n但中央政府喺香港亦設有「中華人民共和國外交部駐香港特別行政區特派員公署」，負責處理由中央人民政府負責管理同香港特區有關既外交事務；協助香港特區政府依照基本法或經授權自行處理有關對外事務；辦理中央人民政府和外交部交辦的其他事務。宜家好多國家喺香港都設有領事館，而招待佢哋嘅工作就由政府總部禮賓處負責。\n中華人民共和國駐香港特別行政區特派員公署.\n中華人民共和國外交部駐香港特別行政區特派員公署，簡稱「外交部駐港特派員公署」，係中央政府協助香港特區行使外交權力嘅機構。根據佢哋個網站話，特派員公署主要嘅工作包括：\n對一般人嚟講，特派員公署對日常生活最緊要嘅職責就係批外籍人士返內地嘅簽證，同埋幫內地或者台灣人搞出國、或者台胞返內地嘅手續。\n外籍人士同內地、台灣、澳門人嚟香港同喺香港住嘅簽證係由香港特區政府入境事務處負責，而香港永久居民返內地嘅通行證正常都係由中旅社批。呢啲工作都唔駛由特派員公署做。\n做過公署特派員嘅有：\n外國駐港領事館.\n根據香港特區政府禮賓處網站嘅資料，直到2005年5月13日為止，一共有56個國家喺香港開咗總領事館，有55個國家喺香港開咗名譽領事館。\n係香港開咗總領事館嘅國家有：\n係香港開咗名譽領事館嘅國家有：\n另外重有5個官方認可代表機構：\n外國領導人訪港期間，主要嘅禮節事宜由香港特區禮賓處安排。\n香港居民喺內地同海外嘅保護.\n喺一國兩制下，香港同內地並冇領事保護嘅問題；但因為香港居民嘅身份証明文件都係香港特區政府管同簽發，內地部門同香港對應嘅部門冇任何統屬關係，所以香港特區政府喺北京開咗個駐京辦事處，裏面有個入境事務處駐北京辦事處，為香港居民提供協助，根據入境事務處網頁嘅資料，佢嘅服務包括：\n香港永久居民主要都係中國籍人士，但亦都有大批外國籍人士－－包括歸化外籍嘅華裔香港人。所以香港居民喺海外嘅領事保護就比較複雜。一般嚟講，當地中國大使館或領事館會向中國籍人士（包括攞外國護照而又未申報國籍變更嘅中國籍香港居民）提供保護，而外籍人士就由佢嗰個國嘅籍國家提供保護。\n不過，呢個標準亦有漏洞。用2004年印度洋大地震做例子：嗰陣時係香港聖誕節長假，所以有大批香港居民喺各個唔同東南亞國家，佢哋當中有中國籍，亦有外國籍嘅香港居民。當時唔少外籍香港居民需要聯絡喺香港嘅親友，或者需要返香港，但又唔見晒返香港所需要嘅錢同埋證件，甚至有罹難人士需要辦認係咪香港居民，呢啲都係當地中國領事館、或者外籍香港居民嗰個國籍嘅領事館一時難以代辦嘅事項，搞到呢班香港居民陷入孤立無援嘅境地。結果喺災後一個禮拜內，香港特區政府派出一支145人嘅隊伍去最多香港人嘅泰國災區成立支援中心，負責搵失蹤港人下落、補辦證件、提供應急金錢、核對同辦認身份，安排罹難者家屬認屍等。宜家特區政府入境事務處考慮緊設立一條支援熱線，幫境外港人提供全球支援服務，保障港人喺海外嘅人身安全。"}
{"id": "116", "revid": "40858", "url": "https://zh-yue.wikipedia.org/wiki?curid=116", "title": "新界", "text": "新界（）係香港三大區域之一。1898年6月9號，英國政府同清政府喺北京簽訂《展拓香港界址專條》，租借由九龍界限街以北，至深圳河以南土地，連同附近233個島嶼，為期99年，到1997年6月30號為止。由於「從九龍界限街以北至深圳河以南」之間嘅土地並冇一個統一嘅地名，所以英國人就將呢塊土地稱為New Territories（\"新領土\"）。中文名係「新界」，可以指為「新嘅租界」嘅意思。\n地理及行政區劃.\n根據香港地政總署測繪處喺2010年10月嘅公佈，新界大陸面積有747.18平方公里。連同大嶼山等其餘233個島嶼計算，總面積就有975.23平方公里。轄下共有9個分區，每區都有佢哋嘅區議會：\n而立法會選舉選區就有兩個：\n人口.\n根據2010年香港人口普查，新界人口總數3,352,856，佔全港人口51.025%。\n離島羣.\n喺香港二百幾個離島入面，以大嶼山、南丫島、長洲同埋坪洲比較多人住，島上面大部分嘅自然環境同名勝古蹟一直保存住，島上嘅鄉鎮而家都仲保持住養魚、種菜、醃製等等嘅作業，亦都係本地都市人放假嘅好去處。\n新界之最.\n新界擁有好多香港之最："}
{"id": "117", "revid": "1739481", "url": "https://zh-yue.wikipedia.org/wiki?curid=117", "title": "大牌檔", "text": "大牌檔又寫大排檔，係廣東同香港一種好受歡迎嘅露天食肆，最大特色係冇冷氣同埋唔係太企理、有好多唔同種類嘅食品、抵食、同埋夠鑊氣。喺香港，雖然被視為香港人嘅集體回憶，但係真正嘅大牌檔到今時今日已經買少見少。直到目前為止，全香港只係剩返廿九間大牌檔，主要集中喺中環、深水埗同埋石硤尾。另外，喺一啲市政大廈熟食中心入面嘅食肆會保留些少大牌檔原有嘅風味。而喺廣東，多個地方仍然有保留大牌檔。\n歷史.\n呢類無牌經營嘅熟食檔喺19世紀末開始出現，向收入低微嘅人提供包括粥、飯、麵等等嘅平嘢食。除咗中環之外，灣仔同埋跑馬地馬場周圍都有唔少熟食檔。其實，1918年跑馬地馬場大火就係由平台下面嘅熟食檔引起。另外，喺一啲碼頭附近亦有呢類熟食檔，叫做為食碼頭，專做搭船過海嘅乘客生意。 \n第二次世界大戰之後嘅1945年，香港嘅殖民地政府為咗令到喺戰爭期間死傷嘅公務員嘅屋企人有嘢做，所以就發咗啲特別嘅牌照畀佢哋喺公眾地方開熟食檔。個牌上面有持牌人嘅相。因為呢種牌畀一般嘅牌大張，所以就俾本地人叫做大牌，而呢類熟食檔就順理成章叫埋做大牌檔。由嗰陣時開始，香港嘅街頭巷里就越嚟越多大牌檔。\n不過到咗1956年，因為大牌檔造成嘅交通阻塞同埋衞生問題，同埋一啲持牌人喺黑市將經營權出租，政府決定唔再發出「大牌」，同時唔再畀轉讓同埋繼承牌照。\n1975年之後，好多大牌檔搬咗去一啲好似尖沙咀海防道之類嘅臨時街市，又或者由市政局管理嘅市政大廈入面嘅熟食中心度經營，以便監管。為咗改善公眾衞生，政府又喺1983年起陸續向持牌人贖返呢種牌照。由於大部分持牌人都已經年紀大，同埋牌照只可以轉讓畀配偶，好多持牌人都將大牌交返畀政府，要番啲賠償。由呢個時候起，傳統嘅大牌檔就好快咁減少。\n到咗而家，好多大牌檔都係生存喺熟食中心，而有部分較為成功嘅就搬咗去有冷氣嘅鋪位度經營（不過，亦有啲，好似結志街嗰間噉，就同時保留咗原來嘅街檔口）。但係，或者係因為舊式嘅大牌檔象徵住好多香港人嘅集體回憶，佢哋好多都會認為呢啲搬走咗、唔再係喺路邊開檔嘅大牌檔係唔及得舊時嘅咁好食。"}
{"id": "118", "revid": "8", "url": "https://zh-yue.wikipedia.org/wiki?curid=118", "title": "Main Page", "text": ""}
{"id": "122", "revid": "259", "url": "https://zh-yue.wikipedia.org/wiki?curid=122", "title": "Current events", "text": ""}
{"id": "185", "revid": "1469196", "url": "https://zh-yue.wikipedia.org/wiki?curid=185", "title": "青衣島", "text": "青衣島（），或者就咁叫青衣，係香港西面水域嘅一個島，響新界南面，接近荃灣同葵涌，係香港都會區（即係市區）嘅一部分。面積約十點六九平方千米。青衣島絕大部份嘅海邊已經填晒海，而且重拼埋周圍嘅兩個島，牙鷹洲同洲仔。未填海之前，島上有東北部有三個海灣同埋漁港。佢哋就係門仔塘、青衣塘同埋青衣灣。滄海桑田，海面變晒做青衣嘅新市鎮。\n青衣島四面都係海。東同北面同荃灣葵涌隔住條藍巴勒海峽。西面係馬灣海峽，南面就係維多利亞港。島上有鄉村，市區，重工業同輕工業，亦都係香港嘅油庫。以前個島好隔涉，但家下已經係香港交通樞紐，有七條橋駁住。個島係去香港國際機場必經之地，附近航道係東西海運必經。藍巴勒海峽邊，青衣島東南係九號貨櫃碼頭，係葵青貨櫃碼頭一部份。\n青衣島1974年青衣大橋通車之後，就開始納入荃灣新市鎮一部份，係由長青邨開始，一直由南向北發展。青衣島發展比較散，各邨各有各核心，而最旺嘅地方響東北便，青衣港鐵站嘅青衣城。附近亦長發邨有長發商場，係領匯其中一個重要商場。舊時有青衣大街，不過已經移平起晒樓，唔再係島嘅中心。青衣島大部份公共設施都響島東北。\n名.\n青衣島英文寫做，而再早一啲又寫做。早期地圖上面，青衣島個位標咗青衣潭或者青衣潭山。青衣個名，唔知點來，不過有幾個傳說。一說青衣島個海多青衣魚，另一說係青衣以前好多船到，交易會磅衫，叫稱衣，叫叫下叫青衣。不過青衣島個名見於白玉禪師嘅讖詩「長沙左手接青羅，右攬青衣濯碧波，深夜一潭旦斗現，裡頭容得萬船過，有人下得朝陽過，十三年後必登科，若是世人尋不得，回頭轉問釣魚哥。」呢首詩傳說係鄧符協落戶岑田（今日錦田），響荃灣一個叫「半月照灣」嘅名穴度葬佢老竇，掘到呢讖詩石。長沙就係長沙灣，青衣就係青衣島。中間洋面有好多船來來往往。\n青衣其實重有古名，叫春花落。家下青衣東南都有個地方叫春花落，嗰度有條村叫春花落。咁啱早期青衣島英文亦都寫做或者不過條村同古名嘅關係不明。大明時青衣對出個海叫春花洋。春花洋有海盜出沒，大明水師就響度打低班海盜。大明粵大記海圖畫低春花落，響葵涌隔籬。\n行政.\n青衣島家下係屬葵青。雖然係個離島，但係同荃灣好近，所以多年來都係荃灣範圍，所以舊時係歸荃灣區，而唔係離島區。後尾荃灣區實在人太多，青衣島同葵涌劃咗出來，開個葵涌及青衣區，即係家下葵青區。\n不過鄉村又有自己分法，青衣島自成一角，屬青衣鄉事委員會。呢樣同葵涌唔同，葵涌係歸荃灣鄉事委員會。青衣鄉事委員會曾經響島好有政治影響力，不過自從有區議會同已經廢咗區域市政局，影響力大不如前。家上青衣住城人口多過村人口好多，影響力更加細。\n史.\n青衣島因為響邊疆，古代記載唔係好多，家下搵到最古老記載，都係大明嗰陣嘅海防圖。"}
{"id": "195", "revid": "42683", "url": "https://zh-yue.wikipedia.org/wiki?curid=195", "title": "星加坡", "text": "星加坡（），又有同音異字星架坡、星嘉坡、星加波、新咖波，或者新加坡（），官名（，，淡米爾文：）係東南亞城邦。又有星洲（）之稱。唐人又叫佢做石叻（）或者叻埠（），來自馬來文嘅Selat，即係海峽咁解。\n地理上星加坡由星加坡島同埋周邊幾個島組成，地處馬來半島最南邊，馬六甲海峽南口，南面有星加坡海峽同印尼廖內群島隔海相望，北同馬來西亞相隔柔佛海峽，有新柔長堤相連。\n1819年英國東印度公司嘅萊佛士同柔佛蘇丹簽訂條約，獲批准喺星加坡建立交易站同殖民地。由於特殊嘅地理位置，星加坡喺第二次世界大戰之前一直係大英帝國喺東南亞最重要嘅據點，因為噉慢慢發展成為繁榮嘅轉口港。1965年獨立後，喺總理李光耀嘅領導之下，新加坡喺一代人嘅時間內從一個第三世界國家轉變為一個有錢嘅已發展國家，人均國民生產總值居世界前茅。星加坡以廉潔嘅政府、清潔嘅都市、高效率同完善嘅法制聞名於世，但同時又以政府嚴格嘅管制著稱。\n歷史.\n星加坡早期主要有馬來人住，佢最早嘅文獻，源自中國公元3世紀。14世紀中國大明時將星加坡叫做淡馬錫（Temasek）。1819年1月29號英國不列顛東印度公司僱員萊佛士登陸星加坡，並開始管轄呢個地區。1824年星加坡正式成為英國殖民地，最初隸屬於英屬印度殖民當局管轄，1867年升格為海峽殖民地，受英國直接統治。\n1941年太平洋戰爭時期，星加坡畀日本佔領達3年6個月，改埋名叫「昭南特別市」（Syonan）。1945年8月英國重新接管星加坡，恢復舊名。1959年星加坡取得自治地位，1963年佢同馬來亞聯合邦、砂勞越同北婆羅州（現沙巴）成立馬來西亞聯邦，完全脫離英國統治。1965年8月9號馬來西亞宣布將星加坡驅逐出聯邦，星加坡被迫獨立。\n星加坡獨立後，尤其喺1970年之後，政治上嘅自由空間畀政府逐步壓制，之不過經濟上高速發展，好快就成為東南亞重要嘅金融同埋轉口貿易中心，成為「亞洲四小龍」之一。同時星加坡人嘅生活水平，亦得到大幅度提高，住屋、教育、交通等問題，都步步解決，到1990年李光耀卸任總理時，星加坡已經成為區內，乃至整個亞洲經濟發展模範。喺吳作棟做第二任總理嗰陣，星加坡平穩度過咗1997年亞洲金融危機。但到21世紀初第三任總理李顯龍接任嗰陣，星加坡又再度遇到，點樣面對區內其他經濟體系崛起嘅新難題。\n政治.\n根據星加坡憲法，星加坡實行嘅係議會制政府。國家機構三權分立，總統由直接民選產生，係國家元首。國會議員亦都係選舉產生，總理喺國會多數黨中產生，佢領導嘅內閣擁有行政權，並由獨立嘅公共服務委員會管理公務員嘅聘用同埋處分。總理喺議員入邊揀人做內閣部長。\n自1959年起，人民行動黨一直係唯一嘅執政黨，喺議會亦好少有能夠形成監督力量嘅反對黨。外界普遍認為，人民行動黨對反對黨同埋異見分子嘅打擊係毫不留情，包括喺選舉前重新劃分選區、運用行政資源同訴諸法律行動等。但同時唔可以否認嘅，人民行動黨確實喺星加坡人中有好高威望，建國後咁多次選舉，行動黨嘅總得票率未試過低過60%。\n有啲西方國家指責人民行動黨主宰咗星加坡主要嘅政治舞臺，因為國會成員絕大多數都係該黨黨員，三任總理李光耀、吳作棟同李顯龍亦都係人民行動黨黨員。由於國會嘅構成來自選舉結果，呢啲指責並無太大嘅說服力。不過，星加坡即使係實行選舉制度，亦有啲人認為星加坡政府體制似乎更接近專政統治而唔係民主政治。\n一般認為，星加坡言論自由嘅空間喺1965年獨立之後就一直受到壓制，雖然近年佢為咗鼓勵創意產業嘅發展同展現更開明嘅政府態度，已經喺呢方面有所放鬆。有啲人認為，人民行動黨政府通過政府持股嘅方式間接控制咗該國兩大媒體集團，反對聲音亦因為種種限制好難通過其他私人出版機構出版佢哋嘅著作或者發表言論。外國媒體批評星加坡政府，有時會俾人告誹謗而要賠錢，或者俾星加坡政府限制喺星加坡嘅發行量。此外，個人或民間組織亦被禁止自行安裝衛星天線接收器，冚辦爛鬼佬嘅電視節目都可被審查。政府亦對網絡進行管制，要求大型新聞網站必須攞牌，而封鎖嘅網站好多都係鹹網。\n人民嘅行動自由並冇受到太大限制，但當局對一切集會活動都非常關注。只要達到一定數量嘅戶外集會，都必須同警方備案。星加坡嘅內部安全局擁有非常大嘅權力，殖民地時期留低嘅內部安全法授權佢哋可以喺必要時無限期拘留任何被懷疑可能對種族和諧同社會穩定造成威脅嘅人士，並可以喺不經審訊嘅情況下扣押多年。有啲人認為，呢部法律喺人民行動黨政府對付共產黨嘅時候被濫用。\n此外星加坡嘅高壓管制重表現喺對日常行為嘅監督上：香口膠被禁止喺星加坡境內銷售（醫療用香口膠除外）；隨地丟垃圾、用完廁所後唔沖水、喺地鐵飲水或者食嘢都有機會招致高額罰款或強制勞役，好似罰喺公眾地方掃街示眾。呢個國家重擁有可能係全世界最嚴格嘅禁毒法律，攜帶毒品入境或藏毒作販賣用途嘅主要刑罰係絞刑。另外對於成年男性犯罪者重可以使用笞刑處罰。不過雖然大多數外國人無法理解呢啲嚴厲嘅刑法，大多數星加坡人都認同可以用重罰來遏制犯罪或破壞性嘅行為。\n地理.\n星加坡一共有大小島嶼 50 幾個，地勢起伏和緩。主島星加坡嘅面積佔 90% 以上。星加坡好多地都係填海得來，1950年到而家大約有20%嘅國土面積係由填海來。\n星加坡地處熱帶，一年到頭都比較炎熱，氣溫變化較細，年平均溫度喺24到32攝氏度之間，濕度高，每日平均濕度係84%。降雨充足，年均降雨量喺2400毫米左右，每年11月到1月係雨季，雨水較多。\n星加坡早期嘅移民多數聚集喺中南部星加坡河入海口一帶，其他地區好多係熱帶雨林或農業用地，不過今時今日除咗少數嘅自然保護區外，基本上都已經係城市。星加坡綠地面積非常大，除咗美化城市外，重有降暑嘅功用。\n由於無淡水河，星加坡嘅主要水源就係降雨，因此修建咗多個水塘。雖然降雨量大，呢啲雨水都係無法滿足當地嘅用水需要，目前50%嘅水源依靠進口，大部分嘅水係喺馬來西亞進口。星加坡亦都積極開發其他水源，包括海水化淡同埋再生水。\n人口同語言.\n星加坡係世界上人口密度第三高嘅地方，排喺澳門同摩納哥之後。常住人口超過570萬，其中25%以上係外國公民。本國公民當中，四分之三嘅人口係華人，亦係世界上除咗兩岸四地，唯一華人人口佔大多數嘅國家，大概有76%。馬來人佔15%左右，印度族大約7%，重有少部分歐亞混血人口。\n住房方面，84%嘅星加坡人口住喺由政府起嘅組屋，價格非常低廉，重可以再轉賣畀無權買新組屋嘅新加坡永久居民或外國人士。組屋之外最多人居住嘅係共管式公寓，屬於私人嘅公寓住宅，價格一般係政府組屋嘅四、五倍之多。此外重有少部分嘅排屋（即聯體別墅）或獨棟別墅。\n星加坡有英文、馬來話、華語同埋泰米爾話四種官方語言，其中馬來話係國家語言，但係政府機構多數用英文。早期嘅星加坡華人大多習慣使用唔同嘅漢語族語言，例如福建話（閩南話）、廣東話等等，但係經過幾次大規模政府主導嘅講華語運動後，絕大多數新一代嘅華人習慣講普通話。不過，受到香港演藝文化影響，廣東話喺星加坡民間仍然有一定地位。而近年星加坡政府喺一啲政策推廣上，亦會視乎對象使用方言（例如係針對建國一代嘅政策同埋喺武漢肺炎疫情期間嘅宣傳）。\n不過，英文先至係星加坡嘅主導語言，星加坡人日常工作同生活，都係以英文為主要語言。另外，喺星加坡使用星式英文非常普遍。因此，星加坡政府發起咗「講正確英語運動」，鼓勵國民學講、多講以英式英文同美式英文為標準嘅英文。\n宗教.\n星加坡係一個多元民族、多元文化嘅移民社會，亦因此彙集咗世界上多種宗教。\n82%嘅星加坡人有宗教信仰。\n其他宗教人數較少，合計只有1萬1千幾人。錫克教係19世紀喺印度傳入嘅，教徒主要係錫克族警察、看守人，有7間錫克廟，包括奎因街嘅中央錫克廟。猶太教喺星加坡有兩個會堂。拜火教冇廟。星加坡雖然有宗教自由，但係對少數偏門宗系，好似耶和華見證人，仍然有所禁制。\n經濟.\n1965年後星加坡經濟發展迅速，係新興嘅現代化工業國家。工業主要包括區內最大嘅煉油中心、化工、造船、電子同機械等。擁有著名嘅裕廊工業區。國際貿易同金融業喺星加坡經濟中扮演重要角色。星加坡目前係繼紐約，倫敦同東京之後國際上第四大外匯市場交易中心。運輸業發達，港口同機場係全世界最繁忙之一。人民生活水平較高，人均國民生產總值超過5萬美元，居世界前列。旅遊業亦喺總體經濟結構中佔重要比重，遊客主要來自日本、中國、歐美同東南亞其他國家。\n得益於呢個國家穩定嘅政局、廉潔高效嘅政府同較低嘅成本，早期星加坡係眾多跨國公司在東南亞投資嘅首選地。但係隨住人力成本嘅提高，同埋東南亞其他國家嘅相繼發展，星加坡嘅呢啲優勢逐漸喪失，好多工業、製造業紛紛外遷。但係由於英語嘅普及同高素質嘅人才，星加坡依然係區內最重要嘅金融中心。\n但係受限於自身環境同埋全球經濟蕭條影響，2001年星加坡經歷建國後經濟狀況最乍抖嘅一年，GDP負增長2.2%，迫使政府開始考慮其他嘅發展道路。目前該國政府開始鼓勵私人創業同埋依靠中國及印度嘅崛起調整經濟結構，鼓勵企業到新興工業國家進行投資，但重未見成效。\n旅遊業同樣係政府重點支持嘅產業，雖然近年來旅遊業頻頻受到打擊，歐美同日本旅客明顯減少，憑住良好嘅旅遊服務質量同豐富多元嘅文化，星加坡每年接待嘅外國遊客重有超過600萬人次。其中中國遊客數量增長最為顯著，主要係由於政府放寬中國公民簽證程序同埋延長逗留時間所致。為咗進一步鼓勵旅遊業嘅發展，星加坡好重視廉價航空行業嘅發展趨勢，除咗開兩間私營嘅廉價航空公司之外，亦鼓勵馬來西亞、泰國、印度尼西亞同埋澳洲等國嘅廉價航空公司將星加坡列入目的地之中，亦表示願意降低樟宜國際機場對過往客機嘅收取費用。\n交通.\n概要.\n星加坡交通發達方便，交通產業佔全國GDP總產值嘅10%左右。星加坡港嘅年噸位吞吐量，係居世界之冠，2004年全年達到10.4億噸，而以貨櫃數量來計算，就位居世界第二，達到2130萬個標準箱。\n航空.\n星加坡而家有5個機場，其中樟宜機場同實里達機場係國際民航機場；另外嘅巴耶利峇機場、三巴旺機場同登加機場等3個就用作軍事用途。\n樟宜機場係東南亞乃至全世界最繁忙嘅機場之一，亦係唔少澳洲去歐洲航線經停嘅站。作為亞洲最繁忙嘅5個機場之一，樟宜機場嘅年旅客數已經突破3000萬人次。樟宜機場雖然已經有超過20年嘅歷史，但依然被評為全世界最舒適嘅機場之一，目前擁有4個候機樓同兩條跑道。估計到2008年，樟宜機場嘅年過境旅客人數就會達到6670萬人次。\n重有，星加坡北部嘅實里達機場而家擁有一條長達1620米嘅跑道，專門連接鄰近國家嘅旅遊景點嘅定期航班、團體包機或者接待私人飛機，喺2005年，有關當局計劃擴展跑道到2000米，用來接待波音737級數嘅客機，佢係星加坡第一個國際民用機場。\n巴耶利峇空軍基地，擁有一條長達3760米嘅跑道，係畀外國空軍到訪時使用。據了解，美國空軍經常喺呢個空軍基地停留。星加坡另外重有三巴旺空軍基地同登加空軍基地。\n公共運輸與公路交通.\n星加坡島上軌道及公路完善，有10多條高速公路貫穿全島。公共交通同樣發達。而家開通咗5條地鐵線，重有1條起緊。巴士路線有成百條，由兩間巴士公司經營，分別係新捷運同SMRT巴士。祇係新捷運較常故障。\n私家車普及率喺星加坡係好高，主要係由於政府嘅諸多限制措施。私人買車必須首先競標攞到數量有限嘅擁車證，一張擁車證嘅價格就已經相當於一架普通進口轎車嘅價格。另外星加坡亦係全球第一個用電子收費站嘅國家，喺入去市中心嘅道路上架設電子道路收費系統，喺高峰時段入去市中心嘅車輛就要自動畀錢。由於買私家車嘅成本太高，再加上完善、方便嘅公共交通網絡，令到大多數星加坡人選擇唔買車，呢個現象有效咁解決咗其他都市普遍存在嘅交通擠塞問題。\n教育.\n星加坡嘅教育制度同英國嘅制度好似，除咗各國語言嘅課之外，其他科目都係用英文教嘅。一般讀完十到十一年嘅中小學之後，可以揀到初級學院、高中或者理工學院讀書，讀初級學院或者高中嘅學生，半數以上能夠升上國內大學。星加坡有5間理工學院同6間大學，其中新加坡國立大學同南洋理工大學係亞洲頗具名氣嘅學府。\n每年星加坡都吸納唔少來自中國大陸同東南亞國家等地嘅留學生升學，令星加坡成為亞洲嘅區域教育樞紐。\n星加坡教育制度成日俾人批評過分依賴教材，扼殺咗有彈性嘅獨立思想空間。本土戲「小孩不笨」就針對呢個教育弊病拍成嘅。\n住屋.\n星加坡有八成四人住響政府樓，叫做組屋，價錢好平，只係私人樓嘅五分一到四分一。資格方面，家庭公民有優先權，唔係公民嘅永久居民排後面，而單身人士就要35歲後先至買得。星加坡組屋多數都係多層大廈，但係亦都有小量別墅式房屋。\n飲食.\n星加坡人主要食飯多，但因為國內有三大民族（華人、馬來人、印度人），所以飲食文化相當多元化。而星加坡嘅食肆就以熟食市場為主，經濟實惠，除咗當地居民之外，唔少遊客都會幫襯。"}
{"id": "232", "revid": "1814131", "url": "https://zh-yue.wikipedia.org/wiki?curid=232", "title": "閩南話", "text": "閩南話（，閩南語白話字：Bân-lâm-oē），亦稱為Hōh-ló-ōe（閩南白話字）、臺灣話、臺語、河洛話、福佬話、鶴佬話等等，係屬於漢藏語系漢語族閩語支嘅語言，亦係最有影響力嘅閩語，分布喺福建南部、臺灣、廣東嘅潮汕地區、海陸豐地區、惠州部分地區、雷州半島、海南島、閩西龍巖市區同埋漳平一帶、閩東寧德市嘅福鼎一帶、浙江南部蒼南、平、陽洞頭部分地區同埋東南亞一啲國家同地區。\n分布地區.\n閩南語主要分布喺臺灣同福建，同時喺中國大陸一啲地區同埋東南亞等地區：\n方言.\n基本上，按地區，大致可以劃分為以下幾種次方言：\n語言之間嘅親近性.\n漳泉片.\n漳泉片，就係本土閩南語。漳州同泉州係語言學範疇嘅各種閩南方言嘅發源地，所有閩南方言嘅源頭都係漳州話同泉州話。漳、泉方言內部有啲差異，主要係音韻系統方面有啲唔同，但係相互之間有嚴格嘅對應關係；語法同埋用詞就基本一致。明清以來出現嘅廈門話同臺灣話（兩者非常之似），都係直接由漳、泉各縣（市）方言混合而成，體現咗亦漳亦泉、唔漳唔泉嘅特色。而因為經濟發展較快同對外交流頻密，廈門話同臺灣話亦被國內外人士睇成典型嘅閩南話。閩臺片嘅閩南話內部較為統一。東南亞嘅福建話亦就係指閩臺片嘅閩南話。\n鶴佬話都係閩南話分裂嘅一支。鶴佬話唔係潮州話，兩者相比，鶴佬話同番漳泉片溝通容易好多。用鶴佬話嘅地區有：汕尾，海豐，陸豐同惠東一部分嘅地方。鶴佬人係以前香港四大民族之一。\n浙南片.\n明末清初時期，有好多閩南人（主要係龍溪、海澄、漳浦、安溪、惠安、同安等地）搬去浙南嘅蒼南縣、平陽縣、玉環、洞頭一帶同埋福建東北部嘅福鼎、霞浦一帶。浙南同閩東地理相連，口音亦相近，呢個片區統稱為浙南片。閩南話傳入浙南、閩東地區後，由於自身嘅演變同埋受周圍方言（浙南係甌語，閩東係福州語系）嘅影響，同閩南本土嘅閩南話形成一定差別，蒼南人習慣將呢種方言稱為「浙南閩語」。現代嘅浙南閩語同\"閩臺片\"嘅閩南話相比較，主要係入聲韻、鼻化韻嘅退化消失同埋用詞方面嘅差別。但整體嚟講，浙南閩語基本重係保留咗本土閩南話其它嘅特色。相對嚟講，浙南閩語比潮汕話更加接近閩臺片閩南話。\n潮汕片.\n潮汕話亦都叫潮州話，同漳泉片嘅閩南語有好多相似嘅地方，但互相之間差別重係非常明顯。佢嘅語法同漳泉片相同，詞匯亦有高度嘅對應，語音語調上就有明顯嘅差異，即使係噉，彼此雖然各講各嘅，但係重算係溝通到，基本上潮閩雙方都可以好快融入對方嘅語系。喺潮汕話同漳泉片相交融嘅地區，兼具有兩者嘅發音特色，好似福建嘅詔安，新加坡等。潮汕話除咗分布喺廣東省潮汕地區之外，重廣泛分布喺東南亞眾多潮汕人聚居嘅地方。\n而家用潮州話嘅地區主要有：汕頭市、潮州市、揭陽市等市同埋所屬各縣區，重有海外潮人聚居嘅地方。另外，泰國曼谷同埋其他城市嘅唐人街（Chinatown），法國巴黎嘅唐人街，柬埔寨大部分嘅華人，越南一部分嘅華人講潮州話。全世界大概有3000萬人以潮州話為母語。\n海南片.\n海南話據講係由閩南（有人話係莆田）人遷移過去之後同當地語言混合後形成嘅一種閩方言。\n海南話以文昌話為代表，同其它片區嘅閩南語嘅差別最大。"}
{"id": "236", "revid": "1737944", "url": "https://zh-yue.wikipedia.org/wiki?curid=236", "title": "臺灣話", "text": "臺灣話（粵拼：toi4 waan1 waa6*2，閩南語白話字：Tâi-oân-oē），亦稱為Hō-ló-oē（鶴佬話），習慣上專指喺臺灣所使用嘅閩南話方言，同廈門話非常之接近。\n由於「臺灣話」並未有統一嘅標準名，本文將常見嘅「臺灣話」、「鶴佬話」、「河洛話」、「臺灣閩南話」等名詞交互使用。\n喺現代臺灣社會，大概有60%嘅人口識講流利嘅臺灣話，大約有80%嘅人口識聽臺灣話。對以臺灣話為母語嘅族群，有一種稱呼，就係鶴佬人（Holo（Hō-ló）或者 Hoklo）。不過，隨著不同族群之間嘅通婚同融合，語言同族群之間嘅界線並唔係呈現完全一對一嘅關係，有啲「台語人」唔識講台灣話，而有啲非台語人卻能夠講流利嘅台灣話。例如有啲平埔族因為漢化得早，生活語言已經同台灣人冇乜差別；但係有可能部分台語人生活喺以華文（標準官話）為主嘅地方，對臺灣話暸解就少啲。\n名.\n臺灣話主要有呢啲稱呼：\n「台灣話」簡史.\n閩南語嘅形成.\n台灣話嘅前身——閩南語，係閩語嘅一支3。中國漢朝末年嘅三國時代，中原發生戰亂，難民開始進入福建，造成原有「百越族」土著民族嘅語言發生變化，而逐漸形成最初期嘅閩語。然而，漢人大規模入閩，喺「永嘉之禍」嗰陣開始，由於晉室南遷，大批北方漢人入閩，而帶嚟3世紀時嘅漢語，亦即所謂「十五音系統」，而「泉州話」亦喺呢陣漸漸形成。\n唐代時，陳政、陳元光父子帶兵入閩平亂，進而屯墾漳州，帶嚟7世紀北方嘅中古音；10世紀時，王潮兄弟又帶軍隊入閩平黃巢之亂，亦帶入當時嘅中古音。從以上嘅兩批移民，所帶嚟嘅漢語，經過一番演變就形成咗所謂嘅「漳州話」嘅基礎。\n閩南語喺臺灣嘅傳播同台灣話嘅形成.\n北宋時期，喺泉州等口岸相繼設立掌管外貿嘅市舶司，令泉州發展成當時國際上嘅著名商港，對外海線交非常方便。之後，閩南地區有唔少人民，因為政治、經濟或其他因素而移民海外（包括臺灣），亦帶埋佢哋嘅母語 — 閩南語過去。明末時，閩南發生大旱，鄭芝龍招攬過幾千人到臺灣墾殖，佢哋大多數都喺臺灣定居，重同臺灣原住民（大多為平埔族）通商、甚至通婚，而促進咗漢人同臺灣各原住民族喺血緣同埋語言上嘅融合。\n從16世紀開始，西歐各國開始進行各種殖民海外嘅計劃。西元1624年起，荷蘭、西班牙先後佔領南、北臺灣，尤其荷蘭人統治臺灣將近40年，實施王田制，召募閩南人開墾臺灣。來到臺灣嘅漢人好多出身漳州同埋泉州，喺長期同平埔族雜處同埋荷蘭人嘅統治下，隨移民所帶嚟嘅閩南語亦都吸收咗一啲新嘅語言因素。明末鄭成功抗清失敗之後，率大軍攻佔臺灣，趕走荷蘭人。鄭家出身泉州，鄭氏王朝嘅文教制度嘅定立者 — 陳永華，亦係泉州人，而佢所帶嚟嘅軍民亦大多數係泉州人。因此，而家臺灣嘅閩南語，有幾大嘅泉州音成份。\n1683年，施瑯征伐臺灣，鄭氏王朝覆亡，清廷正式統治臺灣。隔年，清廷為咗防鄭氏遺民，頒布渡臺禁令，設下嚴格條件限制人民渡臺，其中以粵籍禁渡，造成客家人比較遲啲嚟到臺灣，臺灣嘅開發幾乎都係由閩南人領先，而臺灣嘅語言亦以閩南語為絕對優勢。雍乾之世，禁令漸鬆。1862年，因牡丹社事變，欽差大臣沈葆禎嚟到臺灣辦理防務，以「開山撫番」為名，招徠墾野，因而解除咗長達近200年嘅渡臺禁令。喺清廷統治臺灣嘅200幾年間，閩南人嚟到臺灣嘅人數激增，移民嘅語言隨佢哋足跡而傳播到臺灣各地。日後由於交通開始便利，人口四處流動，結果漳泉兩語混淆，全臺灣除咗宜蘭、鹿港等少數地區保存到較純正嘅口音之外，其他各地都普遍通用一種唔漳唔泉、亦漳亦泉嘅新嘅閩南語，語言學家洪惟仁（1987，1-2）將佢稱之為「漳泉濫」（漳泉混合嘅意思）。\n中日甲午戰爭後，清廷戰敗，將臺灣割讓畀日本。喺日本統治臺灣期間，教育方面推行「國語」（日本話）政策，日本語喺政治上佔盡優勢，喺民間使用嘅臺灣話難免受其影響，直至今日，而家嘅台灣話之中重可以中搵到日本話影響嘅痕跡。1945年，第二次世界大戰結束，日本戰敗，國民政府接收臺灣；戰後國共發生內戰，國民黨政府戰敗，帶住大批軍隊同埋難民撤退去臺灣，呢次係臺灣有史以來規模最大嘅一次移民活動，再加上日後推行嘅「國語」（呢次係現代標準漢語）運動，喺佢影響之下，台灣話再度加入新嘅語料。\n「台灣話」嘅分類.\n從語言系統嚟講，台灣話係閩南語嘅一種方言，而閩南語又被部份語言學家認為係一種漢語方言。\n然而亦有學者質疑呢種說法嘅正確性。理由如下：\n第一，關於現今中國境內嘅唔同漢語，其到底係唔同嘅「語言」定係「方言」，一直喺學界有爭議。由於使用唔同漢語嘅人之間，彼此基本上並冇辦法用口語進行溝通，因此有學者認為，呢啲唔同嘅漢語，基本上係「語言同語言」嘅關係，而唔係「方言同方言」嘅關係（參閱Chao 1976；DeFrancis 1984，參閱方言）。\n第二，如果以閩南話當作討論主軸嘅話，已經有唔少學者指出，閩南語本身同其他漢語之間嘅差異非常之大(見董忠司 2001；林修澈 1994)。以王育德(1960)嘅研究為例，佢就發現閩語廈門方言同北京話之間所共享嘅「同源詞」有48.9%，比英文同德文之間「同源詞」嘅比例(58.5%)低。亦就係講，如果以「同源詞」當作指標嚟比較語言之相近程度嘅話，閩南話同北京話之間嘅差異，比英文同德文之間嘅差異大。\n以呢啲研究為基礎，最近有一啲研究台灣話嘅學者，對台灣話嘅定位提出咗一種唔同嘅睇法。佢哋試吓將台灣話嘅結構同埋基本詞彙，同南島語系同埋侗臺語系聯繫喺埋一齊，而論證其他非漢語語言對於台灣話嘅強大影響(見Chin-an Li 2000；董忠司 1996；酒井亨 2002；趙加 1991等)。佢哋認為，閩南語可以被視為係屬於漢藏語系嘅一種語言，而唔係方言，而台灣話係閩南語嘅一種方言。不過，呢啲研究結果目前重係具有爭議性。\n部份語言學家重同意將台灣話睇成漢語嘅一種方言。口語差異好大嘅方言並非只存在喺漢語，比如德語喺各地區嘅口語方言，其差異程度亦都係相當之大，但重係都被睇做德語嘅方言。所以，佢哋唔可以將口語差異嘅大小作為方言同埋語言嘅評判標準。\n各地腔調.\n誠如上面所言，臺灣話係主要由漳州話同埋泉州話合併而成，所以造成而家臺灣話「唔泉唔漳」嘅現象，亦冇純漳州話或者純泉州話。依各地泉漳混合比例嘅唔同，亦產生臺灣各地腔調，主要如下：\n語音.\n從語音上嚟講，台灣話係一種聲調語言（），使用唔少嘅變調（）規則。台灣話嘅特色之一係佢包含咗「白話音」同埋「文讀音」兩種音韻體系，同一個字常有文、白發音唔同嘅情形5。白話音係日常生活語言嘅發音（似粵語個「嚟」字）；文讀音則係閱讀漢語古文經典時候嘅讀音（似粵語個「來」字）。目前喺生活詞彙使用上，文白交疊嘅情形好多，但未能造成溝通上嘅困難。\n對中國北方人而言，閩南語嘅音韻同官話相距極大，基礎對話更係完全冇辦法理解，喺清代時期常須要以筆談先能夠溝通。例如清康熙順天大興人（而家嘅北京市）黃叔璥曾任巡臺御史，對臺南一地居民語言有以下有趣嘅記述：\n黃叔璥以官話嘅觀點批評臺灣話，不禁讓人莞爾。但係亦可以反映臺灣話同官話嘅懸殊，讓黃叔璥感覺有如「鴃舌鳥語」（鴃，即係伯勞鳥，此成語喻語言難懂）。\n子音.\n台灣話嘅子音（聲母），以白話字（POJ）嘅拼寫系統為例，包括零聲母同埋以下音素：\n聲調.\n傳統聲調嘅名稱，分平、上、去、入四聲，四聲又各分陰、陽，一共八個聲調；清音係陰調，濁音係陽調。而北京官話（華語）已經濁音清化晒，進而入聲調消失且併入其它三聲。現今閩南語泉州話完整保留咗傳統嘅八聲；台灣話、廈門話、漳州話、同安話淨係保留咗七個聲調，即係第六聲混入第二聲，因此基本上鶴佬話只有七個聲調。\n連續變調.\n台灣話嘅連續變調非常之普遍。一般連續變調遵循規律性，但亦都有一啲特殊嘅現象。\n拼音符號系統.\n台灣話而家有好幾套唔同嘅拼音符號系統，目前比較多人使用嘅有以下幾套：\n已經廢咗嘅有：\n臺灣話同埋廈門話.\n形成差異.\n一般嚟講，喺所有嘅閩南話當中，臺灣閩南語同埋廈門話喺發音上最為接近6，同時兩者亦有啲差異。有啲學者指出，呢兩種語言喺語言形成嘅角度嚟講，至少有以下四種唔同：\n詞彙差異.\n而歷來對於臺灣閩南話同埋廈門話嘅語言本身嘅比較研究，學者一致嘅結論係：雖然臺灣閩南語同埋廈門話都係由漳州話同埋泉州話混合而成，但係兩者混雜嘅方式唔同。其中喺語音同埋語法上嘅差異小小，尤其係臺灣閩南話中嘅臺北話同廈門話喺語音上最為接近。臺灣閩南語同廈門話最主要嘅差異係喺詞彙方面，大約有10﹪嘅唔同（王育德 2002；鄭良偉 1987；周長楫 1996；張振興 1997；梁淑慧 2004）。呢啲詞彙嘅差異主要表現喺以下幾個方面：\n標準話問題.\n廈門自19世紀中葉成為通商口岸之後，逐漸發展成為中國大陸閩南地區政治、經濟、同埋文化嘅中心，廈門話亦就逐漸成為閩南地區嘅優勢方言，取代咗早期泉州話、漳州話嘅地位而被認為係閩南話嘅代表（周長楫 1996；張振興，1997）。而臺灣喺日治時期到40、50年代之間，亦確實有將廈門話視為臺灣閩南話嘅標準話，並加以倣效嘅傾向（王育德 2002；鄭良偉，1987）。但係，呢種觀念早已消失，由臺灣民間語言同埋語言嘅自然使用、字典詞典同埋教科書嘅編輯等睇嚟，所使用嘅都係臺灣閩南話，唔係廈門話（鄭良偉 1987）。\n台灣話、臺灣原住民文化、同埋外來文化嘅交融.\n台灣話喺三百幾年嘅發展之下，由於種種外來文化嘅影響（參閱臺灣史），原本由閩籍先民帶嚟嘅閩南話，亦由於臺灣原住民文化嘅影響、殖民政權種種語言嘅影響、同埋同外界接觸嘅影響，而同福建本土產生咗一啲差距。以下係更多嘅例子：\n注釋.\n$據廈門大學周長楫教授指出三千七百五十八個漢字中文白異讀嘅字有40%左右。\n同台灣話相關嘅研究書籍.\n（按照作者姓氏漢語拼音順序排列；只收入專書，書籍章節論文及期刊論文唔收入）\n參考出處.\n（按照作者姓氏漢語拼音順序排列）"}
{"id": "239", "revid": "1852561", "url": "https://zh-yue.wikipedia.org/wiki?curid=239", "title": "廣東", "text": "廣東（，），簡稱粵（），喺南嶺南邊，面臨南中國海，同香港、澳門、廣西、湖南、江西、福建等地方接壤；同海南隔海對望。源自廣南東路，係宋朝開始設立嘅行政區。宜家嘅建制係中華人民共和國下轄嘅一省，省會係廣州市。\n廣東喺語言風俗、歷史文化等方面都有自己獨特嘅一面，同大陸其他地區有好大唔同。廣東亦係大陸地區最發達嘅省份。廣東同廣西、香港、澳門等地有諸多淵源，尤其係喺歷史、語言、文化方面，而廣字就係源於佢哋自晉朝都係跟住同一行政區廣州。廣東地區主要通行粵語、客家話、潮州話同其他閩語。\n史.\n喺十幾萬年前，韶關曲江縣有馬壩人住響度，雲浮同封開都發現過舊石器時代時期嘅文物。\n秦朝以前，廣東係越族人聚居之地，稱為百越地，周夷王八年建立嘅楚庭，成為廣東地區嘅中心。秦始皇33年統一嶺南後建郡，嗰陣屬南海郡。漢朝初趙佗據嶺南三郡建立南越國，建都番禺（家下廣州）。廣東成為南越國政權地頭。元鼎六年，漢武帝平南越，開番南海郡。元封五年被收入交州。\n三國至隋唐.\n三國吳黃武五年，即226年，分交州合浦以北地段，大約而家廣東地區，叫做廣州，中間取消過，又恢復返。晉朝同南北朝就繼續用呢嗰名。隋文帝在位時，廢晒所有郡，起廣州總管府。仁壽元年因避皇太子楊廣嗰名就改為番州。大業三年復置南海郡，屬番州。唐武德四年復置廣州，初為總管府，後改都督府。貞觀元年置嶺南道。乾元元年，罷嶺南道採訪使，改設嶺南節度使，齋管家下廣東地區。咸通三年嶺南分東、西二道，今廣東屬嶺南東道。\n五代及宋.\n唐末諸藩崛起，南漢國喺嶺南立國，廢嶺南道。而廣東成為南漢政權嘅中心地區，由南漢朝廷直轄。宋太祖開寶四年平南漢廢佢建制，復置嶺南道。大宋至道三年設廣南東路，係今日廣東省名嘅出處。\n元.\n元朝至元十五年，即係1278年，今日廣東分屬兩個行中書省。廣東主要境係歸江西行中書省，下便嘅廣東道宣慰使司，治所喺廣州路。而今日廣東西便，係屬湖廣行中書省，下便嘅海北海南道宣慰使司，治所喺雷州路。\n明.\n明洪武二年，即1369年5月改元朝時廣東道做廣東行省。洪武九年（1376年）7月，廣東行省改做廣東承宣佈政使司，通稱廣東省。\n清.\n清為廣東省，受兩廣總督管。分做六道，廣肇羅道、南韶連道、惠潮嘉道、高雷陽道、廉欽道同埋瓊崖道。兩廣總督初駐肇慶府、後駐廣州府。\n近代.\n1911年11月9號，廣東省宣佈獨立，成立，1912至1913年，實際上由管治，之後成為中華民國轄區。1916年7月6號改為文人政府。其後多次成為孫中山反北洋政府運動嘅大本營。1926年11月10號省政府改稱省國民政府（喺12月5號前法律上仲係由廣州國民政府直接管轄）。陳濟棠主政期間（1929年–1936年），廣東經濟、文化、交通同埋城市建設喺呢段時間都有顯著發展。\n1938年10月21號至1945年8月15號，部份地區（包括廣州、佛山、中山、江門、東莞、寶安、惠州等地）淪入日軍手中。\n1950年6月27日，中國人民解放軍攻佔珠海萬山群島，全省落入中華人民共和國手中。省政府沿用國民政府嘅制度繼續做省政府，但後來改咗做省人民政府。1968年2月21日，廣東政府因文化大革命跟風改名廣東省革命委員會。1979年叫返省人民政府。\n中華人民共和國建國以後，廣東行政區域縮咗，包括將懷集由廣西劃入廣東，而欽州、防城港、北海就撥入廣西，後來又將海南島獨立建省等。海南建省嘅計劃其實早喺民國時期已經有，當時嘅海南重劃為特別行政區，只不過因為中共入侵，令到計劃擱置。\n地理.\n廣東周圍有福建、江西、湖南、廣西、海南、澳門、香港。位於中國南部，北依南嶺山脈、東北為武夷山脈，南臨南海，海岸線3368公里（唔包含島嶼海岸線）。全境地勢北高南低，北部、東北部同西部都有較高山脈，中部同南部沿海地區多數係低丘、臺地或平原，山地和丘陵大概佔62%，臺地同平原大概佔38%。主要山脈有蓮花山、羅浮山、九連山、青雲山、滑石山、天露山、雲霧山、雲開大山，多呈東北至西南走向，並同海岸線平行。集水面積100平方公里以上嘅幹支流河道一共有640條，分屬珠江同埋沿海諸河水系，主要有東江、北江、西江同埋韓江；境內多年平均降水量1774毫米。\n行政區劃.\n廣東下轄21個地級市，55個市轄區、21個縣級市、41個縣同埋3個自治縣。\n人口.\n153,266,532\n民族同埋民系.\n廣東以前係百越族居住嘅地方，民族成分複雜多樣。隨住歷史上漢族人嘅不斷南遷，民族間不斷融合，如今廣東以漢族人佔絕大多數，少數民族有瑤族、壯族、畲族、滿族、回族等等。\n廣東三大民系.\n廣東三大民系係指廣東漢族人裏面嘅廣府人、客家人、鶴佬人，佢哋佔咗廣東漢族人嘅大多數。因為三大民系先民入粵有先後、使用嘅語言迥異、習俗各有特色而形成。以前三個民系間有過矛盾，但今日民系間已和睦相處，保持自身特色之餘同時又相互交融。\n廣東有五個世居嘅少數民族：畲族、壯族、瑤族、回族、滿族，其中以壯族最多人。\n語言.\n廣東本地人主要講粵語（廣東話）、客家話、潮州話、雷州話、韶州土語等，其中除土語外，其餘都屬於漢語族裏面嘅粵語、客語、閩語支，呢三大方言嘅母語使用者約佔廣東本地人嘅45%、30%、25%。廣東嘅廣州話同埋梅縣話分別係粵語同埋客家話嘅代表音，可見廣東方言喺漢語方言中佔據重要地位。\n由於外地民工湧入，廣東都有人講普通話同外省嘅方言。而廣東本地少數民族就用自己嗰種語言。\n粵語.\n最多人使用嘅粵語嘅標準係廣州話，其他地方叫做「白話」，英文叫「Cantonese」，大陸通常稱呼佢「粵方言」。香港、澳門等地區又有另一種嗌法，叫廣東話，幾乎成為官方稱呼。係漢語族之中語言現象比較複雜、保留古時百越辭彙比較多、內部差異較細嘅語言。主要分布香港、澳門、廣東省大部份、廣西壯族自治區東南部，同埋廣泛分布響海外華人社區。以廣州話為公認嘅標準音。\n響廣東省，粵方言主要分布響珠三角及粵西地區，內部差異唔大，廣東省境內純講粵語或者講部分粵語嘅縣市有 47 個，佔全省面積三份一以上，有廣州、佛山、肇慶、江門、深圳、茂名、中山、珠海、南海、番禺、東莞、順德、龍門、佛岡、增城、從化、花都、清遠、連縣、陽山、連山、懷集、廣寧、四會、三水、高要、雲浮、高明、新興、鶴山、封開、鬱南、德慶、羅定、陽春、陽江、信宜、高州、化州、吳川、台山、開平、新會、恩平、斗門。此外，惠州、韶關、湛江、海豐、博羅、惠陽、惠東、仁化、樂昌、英德、寶安、電白、遂溪、海康、徐聞、廉江等 16 個縣市亦有部份地區講粵語嘅。\n客家話.\n客家話主要分布響粵東地區，其中河源、梅州係純客家話地區，惠州、深圳、東莞、韶關、汕尾，以及粵西部分地區都係講客家話。\n閩語.\n廣東嘅閩語流行於潮汕地區、汕尾、湛江、中山沙溪一帶等等地方。潮汕地區通常叫佢哋嘅閩語做潮州話或者潮汕話、湛江就叫雷州話、而中山就俗稱隆都話。廣東省常務副省長湯炳權就係隆都人。據隆都誌話齋，沙溪原本係一個島，但福建有漁民先移居呢度、咁就保留咗非常濃厚嘅福建風俗同閩語口音。\n宗教.\n佛教.\n可統計嘅佛教信徒有32萬人。列為漢族地區佛教全國重點寺院嘅有：韶關南華禪寺，廣州六榕寺、光孝寺，乳源縣雲門寺，肇慶慶雲寺，潮陽縣靈山寺，潮州開元寺。南華禪寺係禪宗嘅祖庭。\n道教.\n可統計嘅道教信徒有12萬人，博羅縣羅浮山沖虛古觀列為全國重點道觀。\n基督教.\n廣東係基督新教最早傳入中國嘅地區（1807年）。1949年廣東有9萬基督教信徒，屬於基督徒較多嘅省份；如今可統計基督教信徒30萬人，喺全國已經屬於基督徒較少嘅地區之一。信徒多數係東部地區嘅客家人同潮汕人。客家人地區嘅基督教主要淵源於瑞士巴色會嘅傳教活動。廣東人之中，除廣州市區以外，信基督教嘅人好少。深圳市嘅信徒以外來移民為主。\n天主教.\n可統計嘅信徒有20萬人，大部分屬於汕頭教區。肇慶係明代傳教士利瑪竇首先進入嘅中國大陸城市（1583年）。廣州教區嘅耶穌聖心主教座堂（石室）係一座著名嘅哥德式建築。\n伊斯蘭教.\n單喺廣州、肇慶就有2萬名穆斯林。廣州懷聖寺光塔嘅歷史可以追溯到唐宋時期。\n文化.\n廣東具有歷史悠久而又獨具特色嘅文化。廣東粵菜譽滿全國。客家圍屋被認為係中國漢人南遷移民文化嘅代表性建築。\n飲食.\n廣東嘅飲食天下聞名，廣州菜係粵菜嘅代表，更加有「食在廣州」嘅朵，潮菜以精緻典雅著稱，客家菜就以原汁原味見長。廣東人普遍鍾意飲烏龍茶，其中以潮州功夫茶最出名。\n其他題目.\n教育.\n廣東人重視教育，興寧等地都係「院士之鄉」。廣州係中國大專院校分佈最密集嘅城市之一。著名嘅大學有中山大學、華南理工大學等。\"睇廣東大學一覽。\"\n中華人民共和國成立後領導人.\n省委書記：\n省長："}
{"id": "247", "revid": "40858", "url": "https://zh-yue.wikipedia.org/wiki?curid=247", "title": "盧亭", "text": "盧亭（粵拼：Lou4 ting4），又有嗌做盧餘，係自古相傳喺大嶼山嗰頭出沒嘅半人半魚異形。喺大清時期（17 世紀至廿世紀早期）啲粵人留低咗好多有關佢嘅記載，目擊者包括咗高官、文人、同埋啲漁民等。佢亦都留低咗一啲珍貴嘅圖畫，就連大明後期嘅儒學者顧炎武喺佢本《天下郡國利病書》都有關於盧亭嘅文字描述。\n古代記載.\n相傳盧亭嘅起源係喺東晉（3 至 4 世紀）地方官盧循起兵作反打輸咗之後走佬到去廣東，同剩低嘅手下匿埋喺大嶼山嘅水域嗰度，慢慢變咗種做人魚。\n《廣東新語》有咁講：「有盧亭者，新安大魚山與南亭竹沒老萬山多有之。其長如人，有牝牡，毛髮焦黃而短，眼睛亦黃，而黧黑，尾長寸許，見人則驚怖入水，往往隨波飄至，人以為怪，競逐之。有得其牝者，與之媱，不能言語，惟笑而已，久之能著衣食五穀，攜之大魚山，仍沒入水，蓋人魚之無害於人者。」而 17 世紀東莞人鄧淳本《嶺南叢述》又有咁講：「大奚山，三十六嶼，在莞邑海中，水邊岩穴，多居屹蠻種類，或傳係盧循遺種，今名盧亭，亦曰盧餘。」查實早喺東晉嗰時就已經有記載有關「盧亭人」嘅講法，不過對呢啲盧亭人嘅描述同今日「盧亭魚人」嘅傳說好唔同，所以呢個講法未有得到證實。\n盧亭一族.\n相傳話盧亭一族世代都住喺大奚山（今日嘅大嶼山、港島、同萬山呢柞島仔嘅總稱）嗰度，本嚟同中原嘅古漢人冇乜嘢紛爭。後嚟南宋皇朝以盧亭一族冇佢哋許可賣私鹽做理由，喺宋寧宗嗰年出兵大奚山，對島民進行大屠殺。盧亭一族幾乎冚唪唥畀佢哋殺嗮，而據講佢哋啲倖存者就係今日嘅蜑家人嘅祖先，而按呢個講法，喺澳門海邊魚艇上出世嘅音樂人冼星海就係盧亭人嘅後代。\n17 世紀粵人詩人屈大均曾經坐船路經大奚山，有感而作咗首《盧亭詩》：\n盧亭山村.\n據講而家喺珠海嘅梅華西路盡頭再向西一公里嗰度就有一條古村落－「盧亭山村」，但係已經消失咗。"}
{"id": "249", "revid": "53354", "url": "https://zh-yue.wikipedia.org/wiki?curid=249", "title": "涼茶", "text": "涼茶係喺廣東一帶好流行嘅嘢飲。\n廣東一帶地方嘅天氣係屬於典型嘅亞熱帶氣候，夏天好熱，多雨又潮濕，水質就偏向燥熱，而且夏天嘅炎熱時間比較長，再加埋廣東人鍾意食啲煎炒燥熱嘅嘢食，又習慣夜瞓。因為天氣又熱又潮濕，再加埋飲食唔啱，同瞓唔夠等等嘅原因，好容易令人熱氣，所以民間就流行用啲藥性寒涼，消暑解毒嘅中草藥，煲水嚟飲。呢啲各式各樣嘅藥飲就叫做「涼茶」。涼茶可以消除夏天人體裏面嘅暑氣，同冬天乾燥引起嘅喉嚨痛等嘅疾。有甜嘅、酸嘅、苦嘅涼茶，款式多多。\n涼茶係有好多唔同嘅種類，其實每個屋企都有佢自己稍為唔同嘅配方。\n常見嘅涼茶有廿四味、五花茶、雪梨茶、感冒茶等等。喺廣州、香港、澳門等等嘅地方甚至有專門賣涼茶嘅舖頭。有啲喺廣州嘅涼茶舖更加係有超過一百五十年歷史，喺香港亦有唔少五、六十年歷史嘅涼茶舖。而近呢十幾廿年亦都有集團將涼茶包裝成紙包或者罐裝飲品嚟賣，好似王老吉涼茶咁。\n傳統上，涼茶要喺灘凍咗之後先飲。而一般嘅涼茶都係接近黑色嘅，而涼茶嘅味道多數係苦中帶甘。\n經粵、港、澳三地政府喺2006年2月努力爭取，涼茶獲中國國務院列為518種「國家級非物質文化遺產」之一。\n唔同嘅涼茶種類.\n涼茶發展到而家，大致可分為以下三種類型：\n傳統涼茶.\n傳統嘅涼茶多數係深啡色，飲落苦澀，多數有埋藥用性質。所以俗語都有話「苦口良藥」。但係多數人係唔會無端端飲啲傳統涼茶。當啲人有啲乜頭暈身㷫，感冒發燒，周身骨痛，喉嚨痛等等情況，先會飲啲對症下藥嘅涼茶。\n傳統涼茶，多數歷史比較悠久，配方多數嚟自民間，有啲亦自稱係祖傳古方，好似黃振龍㿀痧涼茶，聽講已經有八十幾年歷史，係袓傳古方，可以醫全身酸痛、皮膚班塊石疹點等嘅病，但呢隻涼茶藥性偏寒，年老體弱、氣血兩種虛者同孕婦都係唔太適合飲嘅，佢嘅藥方係由火炭母、淡竹葉、崗梅根、金錢草、大頭陳、救必應、鑑銀盤、五指柑等等組成。\n廣州王老吉涼茶.\n廣州王老吉涼茶係由崗梅根、木蝴蝶、火炭毋、金錢草、布渣葉、淡竹葉、金沙籐、五指柑、山芝麻、金櫻根十味藥組成，呢啲藥大多數都係廣東民間嘅草藥，功效係清熱解暑等等。對發熱、喉痛、聲沙、口苦尿黃，泄瀉、腹痛等等嘅胃腸濕熱病都有用。\n香港廿四味涼茶.\n據調查香港廿四味涼茶未必係由二十四組唔同嘅藥組成，有啲實際上用咗三十幾種藥嚟做添，但啲人多數通稱佢做二十四味涼茶，佢有清熱去濕作用，對外感風熱、發熱喉痛，咽喉過多長期熬夜而引起嘅唔適服都有作用。\n保健涼茶.\n呢類涼茶同傳統涼茶有啲唔同，佢唔係專門針對某一種病，而係適合所有健康嘅人飲，有清熱消暑等嘅保健作用，同時，佢嘅顏色偏淡，味道冇咁苦澀，多數會有甘甜嘅味道，所以比較受歡迎，好似羅漢果五茶花、菊花雪梨茶同銀菊露，可以防止肺燥咳嗽，或者肝火眼痛，或者唔易中暑，從而起到保健預防嘅作用。\n劑型.\n涼茶嘅劑型發展到今日，已經變成多種多樣，最初淨係有涼茶劑型，佢係由藥物磨粉同粘合劑混合而成嘅一種固體製劑，飲時用熱水泡汁代茶飲用，所以又叫做茶劑，形狀多數係小方塊形或者長方塊形，出面用紙合包住，好似甘和茶、合仔茶同午時茶等。之後亦都有啲做成湯劑嘅，即買即飲，呢種劑型到而家仍然比較普遍，近嚟重發展到沖劑型、易拉罐型同茶包型等等。\n香港連鎖式涼茶舖／品牌.\n喺香港，由於涼茶廣受唔少人歡迎，所以亦衍生咗一啲連鎖式涼茶舖同品牌，例如係養和堂、海天堂、鴻福堂等。除咗有涼茶舖外，佢哋亦透過超市等渠道售賣枝裝涼茶。"}
{"id": "253", "revid": "143999", "url": "https://zh-yue.wikipedia.org/wiki?curid=253", "title": "巴哈", "text": "巴哈（，'，），通常亦都譯做JS巴哈，又譯作巴赫，係德國作曲家，係巴洛克時期音樂嘅代表作曲家之一，亦係最偉大嘅音樂家，同時亦都係歐洲最多音作品嘅音樂家之一。\n巴哈寫賦格曲嘅技藝首屈一指，情理交融，後來嘅莫札特、貝多芬都曾經向佢嘅作品學嘢。\n巴哈係一個音樂世家，當中以JS巴哈最出名，所以咁，巴哈通常係指JS巴哈。\n佢喺艾森納赫出世，十歲時變咗孤兒，之後由佢阿哥古里斯多福（1671年 - 1721年）養大，而佢阿哥亦都教識咗佢風琴等等唔同嘅鍵盤樂器。\n1703年佢喺阿恩斯塔特當做風琴師，之後再入呂訥堡學校返學。跟住喺做合唱指揮時，因為喺合唱伴奏進行改革而激嬲當時嘅權貴。\n1707年佢同佢堂家姐瑪莉亞（1684年 - 1720年）結婚。重搬咗去米爾豪森做風琴師。\n1708年返去威瑪嘅公爵宮廷。\n1711年做咗安哈爾特科滕嘅利奧波德王子嘅宮廷樂師。佢亦喺嗰度作咗好多出名嘅作品，好似1721年嘅《布蘭登堡協奏曲》同1722年嘅《十二平均律鋼琴曲集》咁。\n1720年佢老婆死咗，一年之後，即係1721年佢同維爾克（1701年 - 1760年）結婚。\n1723年佢俾人派咗去萊比錫嘅聖托馬斯學校做唱詩班領唱。佢亦喺嗰度作咗好多作品，包括三百首教堂清唱劇。\n佢最後喺1750年死喺萊比鍚。\n佢生前並唔係咁出名，啲人通常只認為佢係一個管風琴演奏家，到佢死咗百幾年後，啲人先開始認同佢嘅創作，再慢慢得到尊重同成為偉大嘅音樂家。\n作品.\n... 等等。"}
{"id": "255", "revid": "42683", "url": "https://zh-yue.wikipedia.org/wiki?curid=255", "title": "番梘", "text": "番梘係日常清潔用嘅產品，喺好多地方都買到。通常係一嚿嚿嘅。\n差唔多所有種類嘅番梘都係含有硫酸鹽嘅化合物。當人沖涼或者洗嘢嗰陣，番梘嘅份子會同啲水結合，而份子嘅另一頭會黐住油性嘅物質，減低污漬同油黐住皮膚或者衣物纖維嘅能力，咁樣個身同啲衫褲就會洗乾淨嘞。\n成份.\n番梘主要嘅成份都係硬脂酸鈉。如果加埋香料同染料，就會做成有色又有香味嘅香梘；如果加啲藥（好似硼酸或石炭酸），就變成藥梘喇。"}
{"id": "257", "revid": "1839009", "url": "https://zh-yue.wikipedia.org/wiki?curid=257", "title": "士巴拿", "text": "士巴拿（）係一種架生，作用係方便上緊或者扭鬆正方形同六角形嘅螺絲頭同螺絲帽，手柄畀人揸住用力（torque）。\n名.\n個名係由英文spanner音譯過嚟，美式英文叫佢做wrench，中文書面語叫做扳手。\n種類同術語.\n昔士.\n昔士（adjustable spanner）係地盤術語，即係可以調校尺寸嘅士巴拿。\n拎緊.\n拎緊（open end ring spanner）係地盤術語，一面係戒指形狀，一面係士巴拿形狀，兩面都可以上緊或者扭鬆螺絲頭同螺絲帽。拎緊嘅尺寸通常都係定死咗，無得調校。"}
{"id": "263", "revid": "1727594", "url": "https://zh-yue.wikipedia.org/wiki?curid=263", "title": "廣東話拼音方案", "text": "廣東話拼音方案或粵語拼音方案，係一系列用羅馬字母（拉丁字母）嚟幫廣東話或粵語拼音嘅方法。\n實際情況.\n1888年傳教士湛約翰設計咗粵語第一套拼音方案「粵語標準羅馬拼音」之後，唔同嘅粵語拼音方案相繼冒起，冇一個統一嘅標準。直至1993年推出嘅粵拼，喺2010年代開始普及，至今已經成爲標註拼寫粵音嘅主流方案。\n要數喺呢段時間入面，比較有影響嘅羅馬字母拼寫方案，主要有：\n非羅馬化拼音方案.\n雖然有啲方案並非使用羅馬字母，但係喺粵語學界相當有影響力，或者喺歷史上都係重要嘅標註粵音方案。包括：\n亦有人嘗試以日語嘅假名、韓語嘅諺文嚟標註粵音，分別見假名粵語注音、諺文粵語注音。\n各套拼音比較.\n下面會比較香港語言學學會嘅粵拼、敎院方案、耶魯粵語拼音、黃錫凌嘅寬式音標、嚴格嘅萬國音標、廣州拼音方案、劉錫祥拼音。\n聲母.\n註：\n韻母.\n註：\n聲調.\n註："}
{"id": "287", "revid": "147604", "url": "https://zh-yue.wikipedia.org/wiki?curid=287", "title": "芝士蛋糕", "text": "芝士蛋糕，係西方甜品嘅一種。有一重柔軟嘅上層，混合咗特殊嘅芝士，好似ricotta cheese，或都係cream cheese，再加上糖同埋其他嘅配料，好似雞蛋、忌廉同埋生果等。芝士蛋糕通常都以餅乾做底，有幾種固定嘅口味，如呍呢嗱芝士蛋糕，朱古力芝士蛋糕等，至於表層加上嘅裝飾，通常係士多啤梨或藍啤梨。\n有時芝士蛋糕睇落去唔係太似一般蛋糕，反而比較似批嘅一種。\n簡史.\n芝士蛋糕據知係源於古早嘅希臘，喺前776年時，為了供應雅典奧運所做出來嘅甜點。跟住由羅馬人將芝士蛋糕從希臘傳播到成個歐洲。喺19世紀跟著啲移民，傳咗到美洲。\n名店.\n喺美國紐約市，公認最好食嘅芝士蛋糕店叫做「Juniors'」，位於布魯克林。喺台灣台北市，公認最好食嘅芝士蛋糕店則位於天母「吃吃看」。\n另一種芝士蛋糕.\n喺英語度，cheesecake亦成日用來形容清涼嘅海報女郎（pin-up girls）。"}
{"id": "312", "revid": "117264", "url": "https://zh-yue.wikipedia.org/wiki?curid=312", "title": "教育學院拼音方案", "text": "教院拼音方案，又叫《常用字廣州話讀音表》拼音方案，係一種標準粵語嘅羅馬拼寫方案，有啲敎材同敎育硏究項目都用過佢。\n特點.\n「教院拼音」方案嘅特點，係依從國際音標，同時喺有規律嘅情況下，將國際音標羅馬字母化，方便啲人用一般電腦鍵盤輸入，亦可以避免亂碼同埋冇咗啲字符呢類問題。由於佢係以《粵音韻彙》裏面所使用嘅國際音標（寬式）做基礎，佢嘅羅馬字母拼寫，就可以同國際音標好有規律咁樣直接對應，方便咗用者响「教院拼音」同國際音標（寬式）兩個系統之間嘅轉換，唔使額外學習咁多嘢。\n另一方面，「教院拼音」完全採用一般電腦鍵盤可以直接輸入嘅英文羅馬字母嚟拼寫，免除輸入、顯示特別符號嘅煩惱。\n所以，佢能夠同時滿足「準確標注語音音素」同「方便資料的輸入、儲存和傳送」兩項要求，一直以來受到教育界嘅歡迎。\n發展同歷史.\n呢套「教院拼音」系統，最早係由余秉昭司鐸响佢1971年在所寫嘅《同音字彙》使用，只係當時佢把聲調直接用「上平」、「上上」、「上去」、「下平」、「下上」、「下去」、「上入」、「中入」、「下入」（即今天所稱的「陰平」、「陰上」、「陰去」、「陽平」、「陽上」、「陽去」、「陰入」、「中入」、「陽入」）呢啲文字寫出嚟。\n到咗1990年，香港教育署語文教育學院中文系（後來歸併入香港教育學院，成為佢嘅一部份）出版嘅《常用字廣州話讀音表》，就將聲調由「上平」、「上上」、「上去」呢啲文字，改做「1」、「2」、「3」等數字標調。1994年香港教育署語文教育學院中文系出版嘅《常用字廣州話異讀分類整理》，亦沿襲《常用字廣州話讀音表》嘅做法。之後，呢套「教院式」方案就定型，而且獲得教育界垂青。\n2000年出版嘅《廣州話正音字典》沿用「教院拼音」方案，亦都將方案嘅「長a音」固定拼寫做「aa」。主編這些字典嘅學者詹伯慧認為，呢套拼音方案多年嚟已經喺香港中、小學廣泛採用，香港教師都熟悉。2002年施仲謀主編嘅《廣州音北京音對應手冊》，2003年浸會大學中文系教授潘慧如等人主編嘅《小學中文科常用字研究報告》、《小學中文科常用字表》同埋佢個網站等等，亦都沿用呢套拼音系統。\n不過香港語言學學會喺1993年推出香港語言學學會粵語拼音方案，簡稱粵拼，佢跟「教院式」方案有好多相似之處，但係佢因應過往嘅不足（例如有啲口語音節無法拼寫嘅問題）而改善、補完，喺設計上係完善過「教院式」方案。喺推出十年間，粵拼漸漸取代咗「教院式」方案嘅地位，無論喺學界定日常生活，都獲得更加廣泛嘅應用同支援。香港教育學院（而家已經升格做香港教育大學）語言學及現代語言系嘅粵語語料庫同粵語自學平台，亦都採用粵拼，而非「教院式」方案。當中負責粵語自學平台嘅片岡新教授表示，好多學者都認為粵拼係最好嘅方案，網上資源又比較多，學生學識粵拼後，自己打字都好方便。所以香港教育大學目前已經唔再用「教院式」方案。香港各間大學亦都相繼改用粵拼。\n方案內容.\n「教院拼音」粵語拼音方案的拼音字母，由拉丁字母 a 至 z 組成，聲調就以阿拉伯數字 1 至 9 (或 1 至 6 ) 標示。\n聲母.\n19個，請睇下面個表：\n韻母.\n韻腹.\n8個，請睇下面個表：\n韻尾.\n9個，請睇下面個表： \n韻母表.\n韻腹加韻尾組成粵拼嘅韻母，共58個：\n（方括號內係國際音標，其中亦寫成或，所有例字淨係攞佢嘅韻母）\n鼻音獨立韻.\n兩個，係：m（唔）、ng（吳、五）\n聲調.\n實際上高陰入、低陰入、陽入聲調嘅音高，同陰平、陰去、陽去係一樣嘅，呢啲入聲調用韻尾 -p、-t、-k 嚟區分。傳統聲調嘅定義，包括抑揚性（即係實際音高）同頓挫性。而入聲韻尾 -p、-t、-k 正正係影響咗頓挫性。所以粵語有「九聲六調」，標調時就算唔用7至9，淨係依實際音高用1至6，都可以睇韻尾字母嚟區分入聲。\n同其他粵語拼寫方案比較.\n同粵拼嘅分別.\n大多數粵語音素，本方案同粵拼一致。例外嘅有："}
{"id": "324", "revid": "156503", "url": "https://zh-yue.wikipedia.org/wiki?curid=324", "title": "臺灣啤酒", "text": "臺灣啤酒（），簡稱臺啤，係臺灣菸酒股份有限公司（之前叫做臺灣省菸酒公賣局）所發售嘅啤酒品牌，係臺灣最受歡迎嘅啤酒品牌之一。\n最早喺臺灣日治時期，1920年，臺北嘅高砂麥酒株式會社首釀臺啤。第二次世界大戰結束之後，嗰陣啱啱成立嘅「臺灣省菸酒公賣局」接收咗，並改名叫做「臺北第二酒廠」，之後喺1975年又改咗名，叫「建國啤酒廠」。\n有人推介飲臺啤最好嘅方式係冰過後配上臺灣小食，臺啤獨特嘅風味係釀造過程中加埋嘅蓬萊米嚟嘅。\n臺啤贏過一啲國際獎項，包括1977年「International Monde Selection」以及2002年「Brewing Industry International Awards」。\n雖然積極於外銷，但係除咗喺臺灣同埋海外臺灣人社群之外，唔多見臺啤嘅蹤跡。\n為咗宣傳，臺灣菸酒股份有限公司亦都將旗下嘅籃球隊叫做臺灣啤酒隊，原名公賣金龍隊。"}
{"id": "332", "revid": "8", "url": "https://zh-yue.wikipedia.org/wiki?curid=332", "title": "豬扒包", "text": "豬扒包係個麵包包著塊炸豬扒。豬扒包係小食，係個搽咗牛油嘅包（通常用豬仔包）夾塊豬扒。豬扒通常係煎或者炸熟，亦有用水灼後再煎熟。而家香港唔少茶餐廳都有豬扒包賣。\n澳門豬扒包.\n豬扒包比較出名嘅係澳門，原因係澳門旅遊業借助豬扒包做綽頭，大賣旅遊廣告吸引香港人，話去澳門旅行一定要食「正宗澳門豬扒包」。而有啲旅遊書都話氹仔大利來記豬扒包最出名。重話每日下晝3點鐘限量出爐。唔少新去旅行嘅香港人貪新奇，會一早喺舖頭前面打蛇餅等買大利來豬扒包；每當假期同埋旅遊旺季，大利來豬扒包好快賣晒。不過當地澳門人同埋成日去澳門嘅香港客，就一定唔會得閒再去排隊。\n後來呢隻豬扒包傳咗去香港，所以豬扒包喺香港都幾出名。\n搞清楚.\n用方包夾塊豬扒係叫做豬扒三文治，烘底後叫豬扒多士。"}
{"id": "2925", "revid": "1118700", "url": "https://zh-yue.wikipedia.org/wiki?curid=2925", "title": "真耶穌教會", "text": "真耶穌教會係基督教五旬節教派之一，由中國人張靈生同魏保羅喺1917年創辦，20世紀初喺中國北京出現。呢個教會嘅目標係更正各教派對《聖經》嘅錯誤解釋，並且將拯救萬民嘅真福音傳遍世界，以便迎耶穌再嚟。而家主要分佈喺廣東、香港、臺灣、新加坡、日本、韓國同中國各地。真耶穌教會包括二十世紀初由、美國傳入嘅安息日會、信心會、神召會等教派嘅某些教義。佢哋亦強調相信獨一真神，反對三位一體教義；靠趕鬼禱告醫病，唔需要睇醫生同食藥。禮拜嘅時候，要求信徒跪低同聲祈禱，或者唱靈歌、跳靈舞。\n五大基本教義.\n五大基本教義為：洗禮、洗腳禮、聖餐禮、安息日同聖靈。"}
{"id": "2926", "revid": "1848021", "url": "https://zh-yue.wikipedia.org/wiki?curid=2926", "title": "政府新聞處", "text": "政府新聞處係香港政府專責處理公共關係嘅部門，作為政府嘅公共關係顧問，負責政府嘅出版、宣傳同埋新聞工作，係政府與香港同埋外國傳播媒介間溝通嘅橋樑。新聞處亦透過傳媒把政府政策向市民進行宣傳，同埋提高市民對政府工作嘅認識。\n新聞處屬下設有本地公共關係科、宣傳同埋推廣科、香港以外地區公共關係科同埋行政科。現任新聞處處長係陳偉偉，另設有兩名副處長同埋6位助理處長，並有兩名新聞秘書，分別協助政務司司長同埋財政司司長處理對傳媒嘅工作。\n本地公共關係科屬下嘅新聞組，新聞組負責向傳媒同埋公眾發放政府消息。而大眾傳播研究組則負責向政府各部門反映報章、電視同埋電台等傳媒發表嘅社論等意見。"}
{"id": "2931", "revid": "70546", "url": "https://zh-yue.wikipedia.org/wiki?curid=2931", "title": "延喜", "text": "延喜（）係日本嘅年號，喺昌泰之後、延長之前嘅901年至922年期間。呢時代嘅日本天皇係醍醐天皇。"}
{"id": "2932", "revid": "29554", "url": "https://zh-yue.wikipedia.org/wiki?curid=2932", "title": "網絡外部性", "text": "某一商品嘅消費具有網路外部性 (network externality)，若且唯若任一消費者消費該商品所產生嘅效用隨著該商品嘅消費人數嘅增加而增加，即係越多人用，嗰樣嘢就越有用。最典型嘅例係電話。"}
{"id": "2934", "revid": "1693119", "url": "https://zh-yue.wikipedia.org/wiki?curid=2934", "title": "維他奶", "text": "維他奶（）係香港街知巷聞嘅飲品牌子。維他奶自1940年開始喺香港生產，到而家生產廠房已經遍佈中國大陸、香港、澳門、澳洲同美國等地。\n維他奶現時由香港上市公司維他奶國際集團有限公司管理，公司亦以「維他」作為旗下其他飲品，包括果汁、牛奶、茶類飲品，汽水、蒸餾水同埋豆腐等產品嘅牌子。\n歷史.\n維他奶豆奶由創辦人羅桂祥博士研製。羅桂祥希望能夠為香港一般家庭提供一種又平、蛋白質又豐富嘅嘢飲，用嚟代替價格貴啲嘅牛奶。有「中國之牛」稱號嘅大豆，含有豐富蛋白質、價錢又平，羅桂祥認為由大豆製成嘅豆奶，可以成為牛奶替代品，因此研製出維他奶。\n維他奶豆奶於1940年4月3號面世，首間維他奶工廠位於香港島銅鑼灣記利佐治街，首日只賣出 6 支豆奶，賣港幣 6 仙。維他奶早期係由售貨員踩單車逐戶派送，加上早期維他奶冇經過消毒殺菌處理，產品容易變質，要即日飲，因此未受消費者歡迎，戰前每日大概賣到1,000支。\n日治時期，維他奶工廠停工，香港重光後工廠恢復生產，並喺1950年搬去香港仔黃竹坑，除每日派送外亦透過零售商分銷方式銷售，1953年起，維他奶改以高溫加熱殺菌處理（UHT），唔使冷藏貯存，銷量開始大增，至 1950 年代中期已達每年1200 萬樽。最初維他奶推出嘅豆奶冇加工，1962年加入麥精維他奶，同年喺九龍觀塘工業區起新廠房。1987年新界屯門廠房落成，並成為集團總部。1994年3月30號，維他奶集團正式喺香港聯合交易所上市，首日股價大概 1.5 港元。同年喺中國廣東省深圳市嘅廠房正式投產。1998年，喺上海及美國麻省艾爾市嘅Nasoya廠房投產。\n早期嘅維他奶以闊口牛奶樽售賣，後來改為裝汽水嘅玻璃樽。1975年首度從瑞典引入利樂包裝（Tetra Pak）鋁箔紙包裝保鮮設備，加入 250 毫升嘅紙包裝，並以超高溫消毒，令產品可以擺多個月。1976年維他奶以「維他」牌子，推出一系列果汁飲品，其後又喺1979年推出檸檬茶同菊花茶等飲品。1984年推出375毫升大包裝，到1999年更推出小包裝嘅125毫升，方便啲細路去飲；現時更有355毫升鋁罐裝以及250毫升鐵罐裝出售。\n由於維他奶推出時一直標榜自己嘅健康形象，以「點只汽水咁簡單」嘅口號作招徠，故此唔少校規比較嚴嘅學校亦破例畀維他奶喺學校小賣部寄賣。喺學校賣嘅維他奶一般係玻璃樽裝。喺寒冷嘅冬天飲小賣部賣嘅熱維他奶，係唔少香港人嘅童年回憶。\n廣告宣傳.\n維他奶曾經推出過幾個有特色嘅廣告。喺1950年代，維他奶推出過一系列嘅口號去賣佢營養豐富嘅優點：\n喺1970年代，廣告人紀文鳳為維他奶創作新廣告口號，佢初時用自己嘅口頭禪「我唔簡單嫁」寫咗「唔止汽水咁簡單」，嚟話畀人聽維他奶比汽水更健康，顧嘉輝創作廣告歌時，負責填詞嘅黃霑建議將「唔止」改為「點止」，話唱出來會更響亮，結果廣告大受歡迎，「點止汽水咁簡單」更成為日常用語。後來維他產品亦好多時會用電視等媒體作宣傳：1993年，維他奶嘅電視廣告《鄉情》，由陳浩民主演主唱，而首歌曲就係用林子祥唱嘅「誰能明白我」；故事話有個爺爺橫過鐵路路軌幫個孫買維他奶，情節好似朱自清寫嘅文學作品《》中阿爸幫個仔買桔嘅故仔，用人情味去吸引觀眾注意。\n維他奶廣告嘅路線開始比較創新大膽。喺1990年代後期，維他檸檬茶用過維園阿伯做電視廣告嘅主角。喺2000年嘅電視廣告入面，維他奶用復古嘅教育電視（ETV）風格嚟幫一啲上一代常用嘅詞，例如「搭訕」、「凍柑」等等嘅非正統字典解釋嚟吸引後生仔注意。2002年，維他純蒸餾水嘅廣告，就用咗律師同埋「波士」（即老闆）嚟做主題。喺2003年，維他奶出咗新口號「維他奶至緊要得你開心」，電視廣告就用咗偷拍手法，當顧客拎起一包特製嘅道具維他奶嗰陣就會發出笑聲，嚟話畀觀眾知維他奶為顧客帶嚟歡笑。\n2008年，維他奶改咗包裝，新口號係「一小步 一進步」。\n生產設施.\n而家，維他奶喺世界多個國家都有工廠，包括香港屯門、中國深圳同埋上海、重有美國麻省艾爾市同澳洲維多利亞省。\n香港屯門間廠喺1987年落成，面積34,000平方米，有生產線、總辦事處、產品發展、工程部等等唔同嘅部門。香港同深圳嘅廠房都得到ISO9001品質認證。\n環保政策.\n空樽循環再用.\n維他奶曾經同香港兩間連鎖便利店7-11同埋OK便利店合作，推出維他奶空樽回收計劃。便利店會為每個退回嘅維他奶空樽回贈港幣5毫至1蚊，計劃獲得香港環保組織地球之友嘉許，地球之友亦希望其他飲品生產商推出類似嘅回收計劃。\n無基因改造成份.\n根據香港綠色和平組織嘅報告，維他奶同一啲著名乳製品生產商同樣被標籤為「綠色產品」，因為產品不含基因改造成份。\n維他奶變味事件.\n1995年10月，有顧客投訴維他奶飲品有類似火水味，維他奶回收市面上同類產品。\n1995年12月至1996年2月期間，有3名顧客飲咗未過期嘅麥精維他奶，發現有酸味，在傳媒報導事件後，維他奶嘅深圳廠房停產以及回收全部8百萬包紙包豆奶產品。但其後仍然有兩名顧客發現維他奶產品有酸味，結果維他奶香港屯門廠房亦全面停產，並回收所有包括豆奶及其他飲品。截至1996年1月16號，回收嘅產品達到1300萬包。\n事件發生後，香港衛生署對維他奶進行多次抽樣檢驗，喺51個樣本中，細菌含量以及各樣成份都冇超出標準，但為咗維持消費者嘅信心，維他奶決定請瑞典籍專家去香港廠房作詳細調查。調查發現問題源自包裝機，為確保產品質素，維他奶要將成條生產線拆除及重新組合。其後事件獲得解決，維他奶產品冇再發現有酸味。"}
{"id": "2942", "revid": "199069", "url": "https://zh-yue.wikipedia.org/wiki?curid=2942", "title": "島", "text": "島指完全被海、河、湖等水體包圍嘅陸地。又有叫洲、嶼、山、星等等，字義相近，亦有分別，地域習用唔同。廣東話地名，多數用洲。如香港嘅長洲。受中國近代政權統一影響，有啲改以島為尾。學術上多稱島。\n洲經佛教，引伸到大洲，畀大洋包圍。如今世界七大洲概念，歐洲、亞洲，由此而來。\n名.\n洲名，受地域，起名族羣，洲形，時局，政治變更，而有所變化。\n洲.\n州最初寫州，甲骨文已有，水中地咁解。古文明，由耕田發展出來，養起眾多人，多數江邊水邊，州就係川中地嘅形態，水中可居嘅地方。之後州字加義，轉為地域分野。於是另造新字洲，以示原意。\n洲做地名，廣東有好多，如電白有竹洲。上下川附近有漭洲。珠海有香洲。零丁洋有三板洲。香港有坪洲、長洲、昂船洲、菓洲。廣州黃埔原有章洲。大鵬灣專洲。福建泉州，有湄洲。\n佛教講世界，有四洲，浮喺水上，即四大洲。翻譯西洋世界分野，如亞洲歐洲，亦參攷佛教概念而來。\n字.\n《說文》\n 州。水中可居曰州。周遶其旁，从重川。昔堯遭洪水，民居水中高土，故曰九州。《詩》曰：在河之州。一曰：州，疇也。各疇其土而生之。\n島.\n島，原寫㠀，上鳥下山，島指海中住得嘅山。有異寫嶋。現今外國名多繙為島。\n字.\n《說文》\n 㠀。海中往往有山可依止曰㠀。从山，鳥聲。讀若《詩》曰：蔦與女蘿。\n嶼.\n嶼，意思同島一樣。但通常指細啲。福建話常用，如鼓浪嶼、糖嶼，廣東話少用。香港有大嶼山，但嶼字可能另一啲字訛變。\n字.\n《說文》\n 嶼。㠀也。从山，與聲。\n山.\n山，海水之州都係山，中國古輿圖常見。廣東有零丁山、萬山、七星山。福州有馬祖山。浙江臺灣，以及東海，多叫山，如舟山。\n星.\n星，通常幾個洲為一組，如七星，九星等。\n簪或針.\n簪或針，好細嘅洲，細到石咁，如大星簪。\n沙.\n沙，水上浮出來嘅沙洲，多數喺江口。如萬頃沙。亦有南海大洋中積沙地。\n礁.\n礁，水面見到嘅石，沉低過水面，就係暗礁，福建嗰面常用，如將軍礁。現今學術亦用，如珊瑚礁。\n其他.\n近代學術跟日本，通稱島為多，按西洋意思，繙有羣島、列島。另有火山島，人工島。"}
{"id": "2948", "revid": "29554", "url": "https://zh-yue.wikipedia.org/wiki?curid=2948", "title": "嶼", "text": ""}
{"id": "2950", "revid": "1299028", "url": "https://zh-yue.wikipedia.org/wiki?curid=2950", "title": "行政長官", "text": "行政長官，分別根據兩本基本法，係中華人民共和國嘅特別行政區嘅元首同政府首長，又叫做特別行政區首長，簡稱特首。"}
{"id": "2952", "revid": "259", "url": "https://zh-yue.wikipedia.org/wiki?curid=2952", "title": "金山阿伯", "text": "金山阿伯係清末民初時嘅一種現象。金山阿伯係指嗰啲生活喺廣東地方，因為搵唔夠錢畀家人生活，要出洋到舊金山或新金山做苦工，掘金礦。因為美加澳都排華，立例唔畀女眷跟埋去，所以留響金山嘅男人都變成單身寡佬。當佢哋辛辛苦苦慳埋慳埋好多年，終於蓄到咁上下錢，已經變咗年老阿伯，另外有講法係話啲人響外國做到老先返嚟，唔一定指單身寡佬。響呢個時候佢哋返中國娶老婆。中國人就叫佢哋做金山阿伯。"}
{"id": "2954", "revid": "198212", "url": "https://zh-yue.wikipedia.org/wiki?curid=2954", "title": "無厘頭", "text": "無厘頭（），原本成句或者係「莫釐頭尻」。「尻」字最原本係解䊆屁股嘅骨——「說文解字：尻，臀也。」。而「無厘頭尻」原意係指啲人頭尾不分，亂晒大籠，唔知做乜，後尾因為個「尻」字等同㞗字發音相同，所以先畀人用嚟噉用，其實原本呢個詞語相當文雅。\n另一個可能來源係來自無來頭（「來」讀），即係唔知邊度來。\n依家嘅「無厘頭」，意思同樣係鬧人講嘅嘢同埋做嘅事不知所謂，無聊到冇人有，又或者發生咗嘅嘢根本搞唔清來龍去脈，令到人一頭霧水。後來「無厘頭」呢三個字喺香港嘅電影入面出現，於是乎廣泛咁傳揚開嚟，甚至成為一種電影風氣，繼而影響埋社會意識形態，有所謂「無厘頭文化」。\n無厘頭文化嘅特色係經常將講嘢嘅字詞誇張咁演釋，或者講埋晒啲同主題風馬牛唔喇更（牛頭唔答馬咀）嘅嘢，有時講緊嗰陣重要配合埋啲誇張嘅形體或者面部動作，目的係要令原本好簡單嘅說話或者訊息兜個大圈，搞到啲人唔知唔明一味得個估字。\n香港著名電影藝人周星馳好擅長呢種誇張嘅演釋，佢將無厘頭呢種意識形態喺電影電視裏面大肆發揮，變成一種喜劇元素；睇返喺佢初期嘅電視或者電影作品裏頭，經常都會出現無厘頭嘅說話同埋形體動作嚟引人笑，於是就俾大眾公認為無厘頭文化嘅祖師爺。\n因為周星馳嘅影響，而家「無厘頭」呢個詞亦都畀國語用咗去，喺粵語以外嘅語言都會用到呢個詞。\n時至今日，「無厘頭」呢三個字雖然都重係一個貶義詞，但因為後面嗰個「尻」字慢慢咁俾人淡忘棄用，經過日子同埋社會形態嘅洗擦同打磨之後，基本上已經冇乜攻擊性，脫離咗粗俗語言嘅行列而成為一個普通嘅形容詞。\n其他「無厘頭」.\n雖然話「無厘頭」無冇點話清楚佢嘅定義，正因為噉，所以呢個詞成日俾人亂咁用。"}
{"id": "2956", "revid": "259", "url": "https://zh-yue.wikipedia.org/wiki?curid=2956", "title": "拉丁文", "text": "拉丁文（，拉丁文：）係印歐語系嘅一種語言。由古羅馬嗰陣到18世紀，佢係成個歐洲嘅共通話。\n起源.\n拉丁文，原本係喺而家意大利半島上邊，一個小地方拉丁山（今日屬羅馬）裏面，古代拉丁人嘅話。拉丁人之中一班人起咗個城市叫做羅馬。後尾，由於喺嗰個地方興起嘅羅馬共和國同埋羅馬帝國統治晒成個地中海地區，因此拉丁文成為咗成個地區共通話。羅馬帝國雖然喺公元5世紀滅亡，但係之後喺歐洲有好大影響力嘅羅馬天主教會，都將拉丁話作為佢嘅官方話。因此成個中世紀同埋之後到18世紀，成個歐洲嘅上層人士亦都用拉丁文交流。而家，雖然淨得梵蒂岡一國仍然用拉丁話，但好多學術用語例如生物學同法律入便都有用拉丁文做字。\n影響力.\n印歐語系入邊嘅一個大語族－－羅曼語族，亦都係嚟自拉丁話，其中包括好多人都用緊嘅法文、西班牙同意大利文。\n拉丁話主要係用拉丁字母寫。"}
{"id": "2958", "revid": "143999", "url": "https://zh-yue.wikipedia.org/wiki?curid=2958", "title": "物理學", "text": "物理學（；；， ）係自然科學嘅一門。物理學主要研究嘅係宇宙嘅基本組成要素：物質、物質喺時間同空間入面嘅運動、以及好似係能量或者力呢啲概念都係物理學嘅研究題目－細至構成物質嘅基本粒子，大至成個宇宙，都係物理學嘅研究範圍。物理學會透過分析同發現宇宙最基本嘅定律（物理定律）嚟去了解宇宙係點樣運行嘅，而且因為宇宙入面嘅嘢幾乎冚唪唥都會受制於呢柞定律，物理學可以話係自然科學之中最基本（fundamental），覆蓋面最廣嘅。\n一條物理定律（law of physics）通常會用數學方程式嚟描述宇宙入面嘅某啲普遍嘅現象。舉幾個出名嘅例子說明：\n... 等等。\n物理學係其中一門歷史最悠久嘅自然科學：物理呢家嘢喺成 2,000 年之前嘅古希臘已經有人喺度研究；雖然係噉，喺一至廿世紀嘅大多數時間，物理學都俾人睇成自然哲學（natural philosophy）一門，要去到成 17 世紀左右，科學革命打後，物理學先至自己分咗出嚟做一門獨立學科，而到咗廿一世紀，物理學嘅蓬勃發展令物理學下出咗好多子領域，而呢啲子領域所做嘅研究好多時都高度專化到彼此之間難以溝通。\n物理學嘅悠久歷史表示，佢同好多科學領域都有住密切關係：首先，物理學同數學之間緊密合作，因為物理定律往往都係要用數學方程式嚟表達先至夠精確；而且其他自然科學－包括化學、生物學、同地球科學等－研究嘅對象都係會遵守物理定律嘅，所以好多科學家都會同物理學家合作搞跨學科研究；另一方面，物理學亦都同各門嘅工程學有啦掕，好多科技上嘅發明都要靠物理學知識上嘅創新先至整到出嚟。總體嚟講，物理學喺科學界裏面係一個好緊要、好有影響力嘅學科。\n詞源.\n「物理學」呢個詞語喺現代英文嗰度係「physics」，呢個字係由 1715 年開始俾用英文嘅人攞嚟指「對能量同物質嘅特性嘅研究」嘅；而「物理學」喺希臘文嗰度係「φυσική」（羅馬字母：fysiká）。英文同希臘文呢兩個詞嘅源頭都係古希臘文名詞「ta physika」，呢個字嘅意思係「自然嘅事物」噉解。\n喺眾漢文入面，「物理」呢個詞歷史悠久，最早可以喺戰國時期（公元前 5 至 2 世紀）嘅佚書《鶡冠子：王鈇篇》嗰度搵到－「願聞其人情物理所以嗇萬物與天地總與神明體正之道。」不過喺呢度，「物理」指嘅係「所有事物嘅道理」，而唔係「研究能量同物質嘅自然科學」。打後喺三國時期（公元 3 世紀），楊泉著有《物理論》，係最早書名嗰度有「物理」呢個詞嘅著作，及後 15 世紀嘅江西學者方以智受到西人嘅影響，撰寫咗百科全書式著作《物理小識》，而喺呢啲地方，「物理」嘅含義已經演化成學術之理，包括咗自然科學嘅各個領域同人文學嘅部分領域。不過要留意嘅係，中國同西方一樣，喺現代前嘅時期並未有將「研究能量同物質嘅自然科學」（現代「物理學」一詞指嘅嘢）視為一個獨立嘅領域。\n喺 19 世紀晚期，西方科學傳入大中華地區。呢個時候嘅唐人翻譯者好興將「physics」譯做「格致學」或者「格物學」，源自「格物致知」－呢個詞源自於《禮記．大學》：「致知在格物，格物而後致知」－用白話講就係「如果要增進知識，必須要窮究事物嘅道理，唯有窮究事物嘅道理，先至可以增進知識。」呢句話指出明瞭事物係增進知識嘅關鍵方法，而喺物理學當中，研究者成日會利用觀察、模擬、實驗、推論、同演繹等嘅方法嚟獲得知識，所以一般都認為將「physics」翻譯做「格致學」或者「格物學」有道理，不過呢個嗌法並冇廣受採用，最後大中華地區主流始終係以「物理學」稱呼「研究能量同物質嘅自然科學」。\n物理學哲學.\n基本哲學.\n物理學哲學（philosophy of physics）係科學哲學嘅一門，指哲學家同物理學家對於「物理學應該點搞」嘅一啲睇法。喺呢方面，物理同其他科學領域一樣，會跟足科學方法嚟去研究物理法則。物理學界會：\n上述嘅過程會係噉不斷重複，直至手上嘅理論做得到完全準確嘅預測為止－於是乎物理學就有持續嘅發展，做到愈嚟愈準確嘅預測。到咗現代，物理學經已有龐大嘅理論體系，有多個理論解釋各種嘅物理現象，而呢啲理論每個都閒閒地俾物理學家重複驗證過上百次－非常經得起考驗，所以學界一般認為呢啲理論係有返咁上下正確嘅模型（approximately accurate models）－能夠充分噉描述現實。而且物理學家仲會不斷噉去搵新嘅現象研究，睇吓呢啲理論能唔能夠解釋新現象，又或者使唔使諗新嘅理論。\n喺物理學研究當中，物理學家仲會有分工：理論物理學（theoretical physics）專門負責諗理論，而實驗物理學（experimental physics）專門負責設計新穎嘅實驗方法，嚟驗證前者諗出嚟嘅理論，兩者相輔相成。理論家諗嘅理論會話到俾實驗家聽，跟住落嚟要驗證啲乜假說同埋有啲乜可能性係未俾人發掘到嘅，而實驗家又會為理論家提供實驗數據－呢啲數據有陣時仲可以刺激理論家諗新嘅理論出嚟。物理學嘅呢兩方面仲擴展咗工程學同科技上嘅進步：涉及實驗物理研究嘅物理學家喺做實驗嗰陣，往往要用到好似係粒子加速器或者激光呢類先進嘅架生，所以實驗物理研究令工程師有誘因嘗試諗一啲新器材出嚟，而嗰啲做應用研究嘅物理學家又好多時會轉去喺科技行業嗰度做嘢開發新科技。\n哲學影響.\n物理學嘅研究成日會影響返哲學轉頭：物理學上嘅發展會啟發哲學上對於「宇宙到底係啲乜」同「時間到底係啲乜」等嘅觀念有所改變；例如係量子力學噉，好似法國博學者拉普拉斯（Pierre-Simon Laplace）噉嘅 19 世紀科學家普遍都仲係相信古典嘅決定論（determinism）－決定論係一種宇宙觀，認為只要人知道嗮宇宙喺某一個時間點嘅狀態同所需嘅物理定律，就會有能力完美噉預測跟住落嚟會發生乜嘢事；但係後嚟量子力學嘅研究發現，宇宙入面有啲現象係本質上就有隨機性嘅，即係話就算一個人知道嗮宇宙喺某一個時間點嘅狀態同相關嘅物理定律，都會有啲現象係佢冇辦法完美準確預測嘅－所以家吓啲物理學家都好少可仲會堅定噉信古典決定論呢種世界觀，或者至少會諗吓有冇啲新版本嘅決定論。\n遠古物理學.\n物理學嘅歷史好悠久：物理呢家嘢早喺公元前 6 世紀嘅古希臘嗰陣經已有人喺度研究；當時嗰啲古希臘哲學家好興思考宇宙嘅本質等嘅課題，會喺度為「乜嘢係物質」等嘅問題作理論性討論，當中公元前 5 世紀嘅德謨克利特（Democritus，Δημόκριτος）提出原子論（atomic theory），主張宇宙萬物都係由好細粒嘅原子組成嘅，而呢個諗頭喺 2,000 年打後俾現代物理學家證實係真確；後嚟物理研究喺中世紀嘅歐洲同伊斯蘭世界都有繼續發展，亦都出咗唔少有睇頭嘅諗法，例如係由一班阿拉伯人同波斯人學者所出版嘅《》（Book of Optics；阿拉伯文：كتاب المناظر‎），就有提出一啲連現代光學都仲會用嘅概念。總括嚟講，早期嘅物理理論有唔少都俾現代研究證實咗係錯（或者唔完全準）嘅，但上述例子顯示，早期人類的確有零散噉出一啲經得考驗嘅物理理論。\n不過喺 15 世紀之前嘅世界，世人並冇將物理學當做一門獨立嘅科學領域。例如西人直至中世紀結束為止都一路將「對能量同物質嘅研究」歸做自然哲學（natural philosophy）嘅一門－將呢啲研究同對物質成份嘅研究以及對生命體嘅研究包埋一齊做一個領域。\n古典物理學.\n物理學知識喺 15 至 19 世紀期間嘅歐美地區有重大嘅躍進，而呢個時期嗰套物理學理論就係所謂嘅古典物理學（classical physics）。「古典物理學」一詞可以指廿世紀之前嘅物理學，而狹義上係指 15 世紀晚期至 19 世紀晚期嘅一柞物理理論；當時嘅西歐（同後嚟美國）喺各門嘅科學上有咗重大進展，出咗好似牛頓（Sir Isaac Newton）等嘅大科學家以及一套完整嘅科學方法思想，開始全面噉運用數學模型描述物理學所研究嘅現象（比起齋用文字描述現象更加精確），產生咗好多到咗今日都仲有用嘅理論同概念－呢啲物理理論可以喺一般地球環境下做非常準確嘅預測。另一方面，西人亦都係喺呢個時期開始將物理學視為一個獨立領域嘅。\n古典物理學包含咗三大重要理論（以下嘅理論會用到微積分）：\n古典物理學喺廿世紀前取得巨大嘅成功，而且當中嘅某啲諗法助長咗決定論嘅思潮：由呢柞理論組成嘅世界觀能夠解釋同預測大部份用肉眼觀察到嘅物理現象，而且呢啲理論做起預測嗰陣嘅誤差好細，勁到有物理學家仲揚言話呢套理論框架有能力解釋嗮所有嘢，未來嘅物理學家將會冇嘢做；除此之外，古典物理學好多諗法都同古典嘅決定論相容－呢個理論框架冇本質上隨機嘅現象（例如上述嗰啲方程式冇任何隨機變數），所以好多當時嘅哲學家同物理學家都認為，宇宙喺本質上係合乎決定論嘅－佢哋相信喺任何一個時間點，喺一個封閉系統入面，只要人完全知道嗮嗰個系統嘅狀態，就會有能力完全預測個系統下一刻所有部份嘅狀態，而人做唔到呢樣嘢純粹係因為技術問題搞到佢哋做唔到完美嘅量度。呢種世界觀係所謂嘅（clockwork universe）－佢哋話一個噉樣嘅宇宙就好似一個機械鐘噉，係一部完美噉跟住物理定律嚟行嘅機械。\n現代物理學.\n現代物理學（modern physics）廣義上係指廿世紀起始嘅一套物理學理論：廿世紀初嗰陣，物理學界發現咗一啲打前嘅古典物理學理論解釋唔到嘅現象，於是有愛因斯坦（Albert Einstein）同普朗克（Max Planck）等一班有才華嘅物理學家合作諗出咗一啲新嘅理論。呢啲理論嘅特徵係，佢哋放棄咗一啲古典物理學當中有問題嘅假設，例如古典物理學假設咗能量同質量係兩樣獨立嘅嘢，而量子力學就放棄咗呢個諗法。狹義上，現代物理學嘅理論框架主要包括咗以下嘅理論：\n呢啲理論解釋得到好多古典物理學理論解釋唔到嘅實驗結果，例如係：\n... 等等。\n量子力學.\n量子力學呢個理論嘅一個基本諗法如下：能量呢家嘢唔係好似古典物理學所講嘅噉、分做幾細件都得，而係以一個定量（quantum；眾數係「quanta」）做單位、冇得砍到細過個定量嘅。以光電效應嘅實驗為例：想像有個實驗佈置似幅附圖嘅，實驗者駁好嗮電極，然後將一束光射落去兩支電極嗰度；理論上（同實驗上），兩支電極入面嘅電子會吸收能量，掙脫佢哋所屬嘅原子縛，並且喺個電路入面流動，產生電流。對於光電效應，古典物理學作出噉嘅預測：呢個實驗度產生嘅電流（formula_7）理應同射落去支電極度嘅光嘅強度（intensity）成正比、同束光嘅頻率（frequency）唔拏更，而且因為能量係無限分得嘅，所以無論束光幾弱都好，都梗會有些少電子吸得到足夠嘅能量，嚟擺脱束縛並流動產生電流。\n之但係個實驗結果並唔符合古典物理學作嘅預測。喺光電效應實驗入面，產生嘅電流同束光嘅頻率有關－如果束光嘅頻率低過某個特定數值，亦即係閾值（threshold），無論束光強度幾高都唔會有任何電流產生。呢一點同古典物理學理論講嘅相違背，而當時嘅新進物理學家就作出咗一個大膽嘅猜想，話噉係因為啲能量係論件計（in discrete small packets）嘅－光係論件計、冇得再砍件嘅能量。而一束光入面每「件」能量嘅大細同條光束嘅頻率成正比，亦即係話如果束光嘅頻率太低，每一「件」嘅能量就會細過頭，以致於一粒吸咗佢能量嘅電子都冇能力掙脫佢所屬嗰粒原子嘅束縛、嚟產生電流。噉樣光電效應就得到唨解釋。「光嘅能量唔係斬幾細件都得嘅」呢個諗法亦都表示，光具有「有限分得」（物質由原子組成）呢個本嚟認為係物質先有嘅特性。\n相對論.\n另一方面，相對論亦都係喺廿世紀早期崛起嘅。當時嘅物理學界俾幾個謎團困擾，其中一個係緲子（muon）之謎：緲子係一種特殊粒子，佢哋由地球地面以上幾公里嘅大氣層嗰度以超過光速 90% 嘅速度飛落地面。一般嚟講，緲子嘅半衰期（half-life）淨係得 2.197 微秒左右。根據古典物理學，如果一粒緲子以光速 99% 嘅速度飛向地面，佢大概率只會飛大約 650 米咁長距離－跟住喺下一刻佢就會消失。但出乎意料嘅事實係，非常之多嘅緲子依然可以飛超過 650 米咁長距離，撞落地球表面，俾地表嘅感應器探測到－呢點同古典物理學作嘅預測唔夾。\n愛因斯坦喺呢段時期提出咗狹義相對論。呢個理論框架假設咗一樣嘢：無論一個觀察者嘅速度係點，佢所見到嘅光速都會係一樣嘅；由呢一點當中，愛因斯坦推導咗一柞公式出嚟，描述時間同速度之間嘅關係，包括咗時間膨脹嘅概念。根據時間膨漲，一件物體郁動速度趨近光速（光速數值係 299,792,458 米每秒）嗰陣時，佢過緊嘅時間會變慢，而嗰件物體過緊嘅時間（固有時間；proper time；formula_10）同佢嘅速度（formula_42）之間嘅關係可以用一條方程式（時間膨脹方程式）嚟表達：\n呢條式解釋得到緲子之謎：根據狹義相對論，當一粒緲子以光速 99% 嘅速度飛行嗰陣，佢過緊嘅時間會變慢－令佢可以喺自己消失之前飛到超過 650 米嘅距離。後嚟啲物理學研究者用條式計咗一計，發現呢條式真係準確噉預測到緲子嘅行為，為愛因斯坦個理論提供咗實證支持。\n現代衝擊.\n現代物理學個理論框架顛覆咗好多當時物理學界嘅固有諗法，令物理學界發現古典物理學查實係一套唔完整嘅世界觀－雖然古典物理學喺好多場合度都仲係有用，但係喺某啲情況下就會失效。一般嚟講，物理學界認為喺當研究嘅對象\n嗰陣時，古典物理學先至會啱用。根據條時間膨脹方程式，一件嘢郁動速度（formula_42）明顯低過光速嗰陣、formula_46 就接近零－於是乎件嘢過緊嘅時間就近似外界嘅時間（formula_10 ≈ formula_11）。\n另一方面，量子力學入面「光係一束束嘅能量」呢個諗頭源自波粒二象性（wave-particle duality）嘅諗法。呢個諗法指出，微觀粒子同時會有波動（能量嘅一種擾動）同粒子（一種物質）嘅特性。例如係光噉，光喺古典物理學當中俾人當係波動嘅一種，而唔係物質；但量子力學就話，光有某啲粒子先至有嘅特性（亦即係所謂嘅光子）－好似係光電效應所顯示咗嘅「冇得砍件」呢樣特質。而事實係，後嚟嘅實驗又發現咗，電子－本嚟俾人認為係粒子嘅一種－都好似波動噉樣、曉得繞射（diffraction；指波動喺通過物件嘅邊緣嗰陣轉彎嘅現象）。於是乎就產生咗一個問題：本嚟物理學界諗住波動同粒子－能量還能量，物質還物質－係完全唔同嘅兩樣嘢，但而家知道咗之前認為佢係粒子嘅嘢可以出現好似波動噉嘅行為，而之前認為佢係波動嘅嘢可以出現好似粒子噉嘅行為，噉到底代表咗啲乜？\n哥本哈根詮釋（Copenhagen interpretation）係廿一世紀初最常見嘅量子力學詮釋。根據呢個詮釋，一粒粒子嘅波動係表示緊嗰粒粒子喺唔同位置嘅機會率－喺做量度前，粒粒子會喺空間入面有個波動，每個位置嘅波動大細表示「嗰粒粒子喺嗰個位嘅機會率」，當一粒粒子喺某個位置有大幅度嘅波動嗰陣，噉就表示佢有好大機會喺嗰個位置嗰度，而如果佢喺某個位置嘅波動幅度細嘅話，即係表示佢喺嗰個位置嘅機會好細。當有個觀察者做量度嗰陣，個波動會崩塌（collapse），然後粒粒子會出現喺其中一個位置。呢個諗法好大膽，而且又引致一個問題：如果呢個詮釋係啱嘅，噉即係話宇宙入面至少有一啲現象喺本質上係隨機嘅。呢點令到古典嘅決定論大受打擊。到咗今日，雖然仲有唔少物理學家詏緊應唔應該接受哥本哈根詮釋，但一般都認為古典嘅決定論已經崩潰－現代物理學改革咗世人對宇宙本質嘅了解。\n同其他領域嘅拏褦.\n同數學.\n\"Mathematics is the language in which God has written the universe.\" （「數學係上帝用嚟編寫宇宙嘅語言。」）\n物理學同數學相輔相成：數學係研讀物理學必備嘅工具之一，包括幾何學、代數學、同微積分等方面嘅概念喺物理學理論入面成日會用嚟表達變數之間嘅關係－首先，重要嘅物理學理論冚唪唥都會為求簡潔清楚而會用數學方程式嚟表達。而且靠住呢啲數學工具，物理學研究者有得用推理嘅方去由舊嘅理論嗰度推導出一啲新嘅理論（由已知嘅物理方程式嗰度推論出新嘅）。因為噉，有志做物理學研究嘅人基本上一定會讀返咁上下程度嘅數學，仲會嘗試將數學上嘅新知識應用落去物理學思考當中。\n數學喺物理學入面嘅角色唔淨只係推導同計算嘅工具咁簡單：數學語言（language of mathematics；用數學符號嘅溝通方式）係一種抽象語言，唔似得自然語言（好似廣東話等日常講嘢用嘅語言）－數學語言每個符號都有好精確嘅定義，可以準確噉表達物理學上嘅諗法；相比之下，如果吓吓都係用自然語言講物理定律同理論，好多地方可能會有歧義性等嘅問題。數學語言嘅精確性令物理學家可以用佢哋啲算式做精確嘅預測－令到佢哋柞理論更加具有可否證性（falsifiability）。\n對於數學喺物理學當中嘅重要性，伽利略喺佢 1623 年出嗰本書《》（The Assayer；意大利文：Il Saggiatore）裏面噉講：「喺我哋眼前嘅宇宙呢一本巨著嗰度，寫滿咗精彩無比嘅哲理。但如果我哋唔學識宇宙嘅語言，唔能夠理解當中嘅符號，噉我哋就絕對冇可能識得呢本巨著嘅內容。呢本巨著係用數學語言寫嘅，內在嘅符號係三角形、圓形、同其他幾何圖樣。冇咗呢啲語言同符號，我哋絕對冇辦法識得當中任何一個字，我哋就會好似係喺黑暗迷宮入面嘥時間漫遊嘅流浪者。」\n應用.\n第啲科學.\n物理學係一門純科學（pure science），但物理學上嘅發現對第啲科學領域嚟講可以好有價值：物理學目的在於探索大自然嘅奧秘，搵出大自然當中前所未知嘅法則；而物理學係純科學當中嘅基礎科學（fundamental science）－物理學所研究嘅變數，好似係速度、時間、同質量等，係宇宙入面絕大多數事物都擁有嘅屬性，所以物理學上嘅理論同定律會適用於宇宙嘅絕大多數事物；第啲自然科學－例如化學（研究物質成份）、地球科學（研究地球嘅各種特性）、同生物學（研究有生命嘅嘢）－研究嘅事物都會遵守物理定律，而呢啲領域嘅理論同定律多數都唔會適用於物理學研究，好似係生物學噉，生物學研究有生命嘅嘢，所以生物學上嘅理論同定律只會適用於有生命嘅嘢，但物理定律所掌控嘅事物就包含嗮生物同非生物－物理學上嘅定律能夠掌控生物學嘅研究對象，而生物學上嘅定律唔會掌控物理學嘅研究對象。\n呢一點意味，物理學嘅理論同定律成日會俾人攞嚟解釋第啲科學領域研究嘅現象，但物理學唔需要第啲領域嘅理論同定律。例如神經科學（neuroscience；研究神經系統嘅領域）上嘅基於電導模型（conductance-based model）噉，就運用咗古典電磁學上電路、電壓同電流等嘅概念，用以下嘅簡化模型剖析神經細胞（neuron；喺神經系統入面互傳電訊號嚟傳達資訊嘅細胞）點樣用微電傳達訊號，將一粒神經細胞抽象化噉想像成一個噉樣嘅簡單電路：\n工程學.\n工程學（engineering）泛指運用科學知識創造新科技以及設計有經濟價值嘅產品嘅領域，包括機械工程學（mechanical engineering；設計同製作運用力相關原理嘅機械）同建築學（architecture；設計建築物）等嘅領域，而物理學嘅知識對現代工程學（尤其係機械嘅設計）嚟講不可或缺。例如係工程學上對鐘嘅研究噉，鐘係指用某啲能量計時間嘅機械，所以整鐘需要有一啲有固定週期（每隔若干時間會重複一次）嘅物理過程先會整得到，而 17 至 19 世紀期間好常見嘅擺鐘就用咗簡諧運動（simple harmonic motion，SHM）呢個古典力學現象嘅原理。根據古典力學上對簡諧運動嘅研究，如果有一個左右兩邊揈嘅鐘擺，只要個鐘擺揈嘅幅度有返咁上下細，個鐘頭嘅週期（period）可以用以下呢條式計：\n呢條式講嘅係，週期（formula_50；指個鐘擺每幾耐重複一次擺動）取決於三個數－formula_51（圓周率兩倍）、formula_52（吊住個鐘擺條繩嘅長度）、同 formula_53（標準重力），當中圓周率係常數，formula_53 喺地球上會係常數，而 formula_52 要維持不變好容易－即係話一個噉嘅鐘擺嘅週期會係一個恆定不變嘅數值，於是人就可以靠數住個鐘擺擺咗幾多次嚟計時間，例：設計一個鐘，個鐘擺條繩嘅長度 formula_52 設好咗，令個鐘擺會每 1 秒擺一次，如果個鐘擺有用齒輪等機制駁落去一支秒針嗰度，就會做得到用個鐘擺計時嘅效果。\n子領域.\n物理學係其中一門最歷史悠久嘅科學。初頭物理學冇話分乜嘢子領域，但後嚟嘅物理學家做啲研究愈嚟愈深入，於是乎慢慢就令到某啲物理學課題嘅研究深入到唔係做嗰飯嘅物理學家連睇都睇唔明－就出咗有物理學嘅子領域呢家嘢。由廿世紀開始，物理學嘅各個領域專化到大多數嘅物理學家成個職業生涯都只係可以專精搞某一個領域，好似愛因斯坦啲噉嘅全才大師已經買少見少。\n現代物理學最重要嘅子領域有：\n粒子物理學.\n粒子物理學（particle physics）研究組成物質嘅基本粒子（elementary particle）、呢啲基本粒子嘅結構、同基本粒子彼此之間嘅交互作用同關係，同現代科技相輔相成：基本粒子有好多都唔會喺自然條件下存在、存在嘅生命周期極之短、或者係冇辦法單獨出現，物理學家要研究佢哋要用極高能量嘅粒子加速器（particle accelerator）去撞呢啲基本粒子出嚟，所以粒子物理學家會設計開發一啲做呢類研究需要嘅高能量加速器、感應器、同電腦程式－直接噉同科技領域有緊密合作。順帶一提，因為粒子物理學嘅研究要將高能量嘅粒子撞埋一齊，所以粒子物理學有時又會俾人嗌做「高能物理學」（high energy physics）。\n標準模型（Standard model）係粒子物理學研究嘅一個重要理論貢獻，能夠好準確噉描述咗基本粒子之間嘅交互作用。呢個模型能夠說明嗮廿一世紀初 12 種已知嘅粒子（包括夸克同輕子），想像呢啲粒子之間以強作用力、弱作用力、電磁力、同引力四種力交互作用，以及互相交換規範玻色子（膠子、光子、同 W 同 Z 玻色子）。呢個模型成功預測咗上帝粒子（Higgs boson）嘅存在－喺 2012 年，歐洲核子研究組織宣佈探測到上帝粒子，轟動咗成個物理學界。\n原子分子同光.\n原子物理學（atomic physics）、分子物理學（molecular physics）、同光物理學（optical physics）關係好密切，好多時會俾人擺埋一齊講。呢幾門物理子領域專門研究原子、分子、同光，仲有係光同物質之間、以及物質同物質之間嘅相互作用。呢啲領域嘅目標係要了解物質點樣喺原子同分子層次構成同埋光點樣同物質有相互作用，會發展關於控制原子、分子、同光嘅方法，並且精確噉測量同分析佢哋嘅物理性質。呢幾門物理發展出嚟嘅實驗同理論技術成日會俾人用喺其他科學領域度，例如係化學、生物學、天文學、同醫學等都會用到呢啲領域嘅知識。\n凝聚態物理學.\n凝聚態物理學（condensed matter physics）研究物質嘅宏觀（macroscopic）性質。「凝聚態」指嘅係由大量粒子組成，而且粒子同粒子之間有強嘅交互作用嘅系統，為現代物理學提供一個分析同描述多粒子系統嘅理論框架。凝聚態物理學研究嘅對象包括日常生活都會見到嘅各種固體同液體，又會包括喺地球上少見嘅極端環境當中先會出現嘅凝聚態，好似係\n... 呀噉。凝聚態物理學起源自 19 世紀對固體同低溫嘅物理學研究上嘅發展，而喺廿一世紀做咗物理學嘅最大子領域之一，對化學、材料科學（materials science；研究物料同點改善物料嘅領域）、納米科技（nanotechnology；研究點控制原子尺寸嘅物體嘅領域）等嘅研究好重要。\n天體物理學.\n天體物理學（astrophysics）主要研究天體嘅性質以及結構－包括咗恆星、行星、星系、星雲、暗物質、以及黑洞等等。天體物理學係天文學（astronomy）同埋宇宙學（cosmology）嘅姐妹領域，彼此之間關係密切，天文學對天體作出測量，搵出唔同天體嘅位置、郁動、同光度等嘅資訊，例如係某粒恆星嘅位置同光譜；天體物理學想要了解天體形成同死亡所涉及嘅物理機制，會（例如）攞天文學研究上有關「唔同恆星嘅大細」同「唔同恆星分別發乜色嘅光」嘅數據，推測呢啲恆星內部發生緊乜嘢物理過程；而宇宙學可以話係三個領域當中尺度最龐大嘅，企圖解釋宇宙嘅整體特性或者歷史，會（例如）攞天文學上有關「唔同天體嘅郁動」嘅資訊以及天體物理學上有關「引力點影響天體嘅郁動」嘅資訊，研究宇宙大爆炸（Big Bang）對今日宇宙嘅影響－呢三個領域相輔相成。\n天文物理學係一門用到好多唔同方面嘅知識嘅領域：天文物理學家通常都需要用好多唔同嘅物理學理論，先可以完全了解一個天體嘅行為，好似係用古典力學計算個天體嘅運轉，用電磁學嚟研究太陽風（solar wind；指太陽射出嚟嘅帶電粒子）等嘅電磁現象，用量子力學嚟了解恆星點樣靠核聚變（nuclear fusion；兩粒或者以上原子核結合、釋放出龐大能量嘅過程）等嘅機制嚟產生能量，以及係用相對論嚟了解具有極強引力（例如係黑洞）嘅物體等等。"}
{"id": "2961", "revid": "209039", "url": "https://zh-yue.wikipedia.org/wiki?curid=2961", "title": "蚊", "text": "蚊（Mosquito）係種昆蟲，細，亦會飛，特徵係有一條又細又長嘅嘴，同六隻好長嘅腳。未成年嘅幼蟲活喺水裏面，有完整嘅頭殼，重有一對氣孔喺第八腹節嘅後面。蚊公係吸食植物嘅汁液為生嘅，而蚊乸會吸血補充營養嚟生蛋，因為要血嘅氮。\n構造.\n蚊係真昆蟲，有分頭胸腹三個部分。胸部有出六隻腳。\n得一對翼，係前翼，冇後翼同中翼。後翼進化成定風棒，而中翼就同好多昆蟲一樣，完全退化咗。\n傳染疾病.\n蚊喺吸血嘅時候，亦可能會同時傳染登革熱、瘧疾、黃熱病、絲蟲病等等嘅病，而佢同時亦都係某啲病原體嘅中間寄主，所以啲人通常會將蚊列為害蟲嘅一種。"}
{"id": "2964", "revid": "70546", "url": "https://zh-yue.wikipedia.org/wiki?curid=2964", "title": "2005年安曼炸彈襲擊", "text": "2005安曼炸彈襲擊係約旦首都安曼一連串有預謀嘅自殺式炸彈襲擊。呢次襲擊發生響2005年11月9號，總共有三間酒店俾人炸，分別係凱悅酒店、拉迪臣酒店同埋地時酒店。呢單嘢有56人死咗（包括3名中國人），250人受傷。\n當時響拉迪臣酒店裏面，費城波場正正舉行緊婚禮，有成三百位賓客。當其時突然間爆炸，成個波場炸到爛晒，玻璃窗都飛晒落街，連個天花板都冧埋。唔單止咁，連大堂嘅天花、燈，傢俬，玻璃門都整到爛晒。\n第二個炸彈就響安曼凱悅酒店嘅大堂度爆，破壞力一樣咁勁。酒店大門口、柱、天花磚坐冚辦唥炸爛晒。連帶接待處同酒吧都炸埋。"}
{"id": "2966", "revid": "1859353", "url": "https://zh-yue.wikipedia.org/wiki?curid=2966", "title": "亞洲", "text": "亞細亞洲（；古希臘文：Ασία；），舊時又譯亞西亞洲（），簡稱亞洲，係七大洲中最大（佔地球面積8.6%、陸地總面積29.4%）、人口最多（2010年佔世界人口嘅60.5%）嘅大洲，全部土地喺東半球；大部分土地喺北半球。大致上可分做東亞、東南亞、南亞、西亞、中亞、北亞六個部分。\n地理.\n亞洲喺歐亞大陸東邊，同非洲隔住蘇彝士運河、亞丁灣、曼德海峽同紅海；同歐洲隔住烏拉山脈、高加索山脈、烏拉河、裏海、土耳其海峽、黑海同愛琴海；同北美洲隔住白令海峽。亞洲東面係太平洋；北面係北冰洋；南面就係印度洋。亞洲跨越嘅經緯度好廣闊，最東同最西嘅時差有成11個鐘。\n名.\n「亞細亞」嘅譯音來自拉丁文，佢嘅詞源來自古希臘文，係古希臘人稱呼佢哋嘅東面，又有講法話意思係太陽昇起嘅地方。又有種講法認爲，呢個詞源自希臘人東面嘅亞述人，「亞述」轉成古希臘文嘅，對應拉丁文嘅。而亞述話中，呢個詞嘅意思亦係東方。原本「亞細亞」係指而家嘅小亞細亞，後來泛指東方，之後成爲大洲名。"}
{"id": "2976", "revid": "119909", "url": "https://zh-yue.wikipedia.org/wiki?curid=2976", "title": "南極洲", "text": "南極洲（）係一塊響南半球嘅大洲。未發現之前，啲人都以為嗰度係汪洋一片。嗰度係世界上至凍嘅地方。\n南極洲係最南嘅大洲，南極就響佢上面。平均來講，響各大洲之中，係至凍、至乾、至大風嘅地方。平均高度都係最高。佢98%都係畀冰冚住，面積有14 000 000平方千米。除咗海邊，成個地方都係好少降水，所以技術上來講係沙漠，重係世界上最大嘅沙漠。響上面無恆常嘅人住，只有一啲抵得冰嘅動植物先會生存到，好似企鵝、海狗、苔蘚、地衣，同幾種水藻。"}
{"id": "2977", "revid": "259", "url": "https://zh-yue.wikipedia.org/wiki?curid=2977", "title": "周星馳", "text": "周星馳（；，），花名星爺（），係香港一個電影演員同導演。佢曾經屢破票房紀錄，因而又稱做「星爺」。\n佢唔少戲嘅劇情都有一個共通點：開始時主角都好輕浮，一係就不學無術，一係就係小無賴（唔會大奸大惡，但係就賤到死）。跟住佢會俾人整到好慘，之後就會去修行，修行返嚟武功就會大增，個人亦踏實好多，打贏啲敵人之後就會退出江湖，過返啲平凡嘅生活，有種「大隱隱於市」嘅味道。\n演藝生涯.\n周星馳細細個就好崇拜李小龍，由嗰時開始已經嚮往成為一個專業嘅演員，所以中學畢業之後就參加咗TVB藝員訓練班嘅考試，但俾人淘汰。落選後嘅周星馳四圍咁搵窿路，終於畀佢成功入讀TVB藝員訓練班第11期嘅夜訓班。喺1982年畢業後，跟著吳孟達及星仔俾人擺咗去做兒童節目《430穿梭機》，同埋最多只係喺幾部電視連續劇做下臨記。不過睇返喺《430穿梭機》入面有個環節叫做《黑白殭屍》，其實嗰時星仔扮演嘅黑殭屍已經開始俾人認識佢嘅喜劇嘅天份。直到1986年周星馳先至有機會參演一套單元劇《哥哥的女友》，跟住慢慢再有機會喺其它劇集做吓配角，好似《生命之旅》、《鬥氣一族》、《阿德也瘋狂》、《大都會》等等。\n1989年，周星馳終於有機會主演《蓋世豪俠》，喺劇入面初顯無厘頭風格；佢喺劇中經常講嘅「坐低飲杯茶，食個包」成為咗當時嘅流行口頭禪。同年喺另一套電視劇《他來自江湖》入面，星仔更大展功力，演譯喜劇角色「何鑫淼」（讀「何音秒」；劇入面啲人叫佢做「金水」），成為香港連續劇嘅一個經典人物。呢一刻周星馳嘅無厘頭演技開始受人注意。呢套劇入面，星仔同吳孟達（人稱「達哥」或「達叔」）嘅父子組合極之搞笑，兩人嘅合作亦因為呢套劇而開始大受觀眾歡迎，奠定咗日後合作無間嘅拍檔關係；甚至到後來星仔拍電影紅咗之後，呢對熒幕父子更加喺鏡頭外上演一場別開生面嘅上契，就係做後輩嘅星仔反過嚟做契爺，而做前輩嘅達叔反而係契仔，成為當時娛樂圈嘅一時佳話。\n1988年周星馳喺李修賢他嘅提攜下演出電影《霹靂先鋒》，重因為呢套片而勇奪第25屆金馬獎嘅最佳男配角。1990年導演劉鎮偉趁住賭片風潮，請咗星仔同達叔搭檔演出《賭聖》一片，套戲只係食返賭片嗰條水加埋喜劇路線，開頭以為觀眾反應只會一般，但係估唔到最後個票房竟然高達41,326,156港元，大破當時嘅香港票房紀錄。1991年《逃學威龍》再次大破香港票房紀錄，周星馳同埋周潤發、成龍三個當時得令嘅電影演員俾人合稱做「雙周一成」。之後由星仔主演《家有囍事》、《審死官》重屢破票房紀錄。喺1992年，周星馳主演嘅幾部電影囊括香港票房排行榜嘅前5名，夠嗮風光。\n九十年代中期，由於港產片嘅產量慢慢減少，周星馳電影嘅產量亦都受到影響，不過亦都標誌住星爺參與編導工作嘅開始。早喺1994年嘅《國產凌凌漆》，周星馳就初次有份以導演嘅名義出師；其後嘅《大內密探零零發》、《食神》、《喜劇之王》幾套戲，周星馳都有參與幕後編導嘅工作。1993年到1995年係星爺嘅全盛時期，不過到咗95年嘅《百變星君》、《回魂夜》就開始有走下坡嘅趨勢。直到2001年，周星馳首次全權執導嘅《少林足球》一出，喺香港嘅票房就已經高達60,739,847港元，又再次打破香港華語片紀錄。星爺重憑呢部片獲得第21屆香港電影金像獎最佳男主角、最佳導演、最佳影片等幾個大獎。\n到咗2004年，周星馳身兼監製、導演、編劇同埋主演嘅《功夫》，再爆香港票房紀錄61,278,697港元，打破埋《少林足球》所創下嘅香港華語片票房紀錄。而周星馳因為呢部片而奪得第42屆金馬獎最佳導演、最佳劇情片等殊榮，重入圍第63屆電影金球獎嘅最佳外語片，真係可以講得上叫好又叫座。\n影響.\n周星馳響華人影壇係一個極具代表性嘅人物，原因係不少華人已經視「周星馳」等於係「喜劇」。佢嘅笑片好多人睇，係噉破票房紀錄，唔少香港人平時同人傾計嗰時，都不自覺用周星馳嘅對白，例如「你講嘢呀？」就出自周星馳嘅電影，意思係「你係咪喺度吹水？」\n同時，周星馳嘅電影亦都令到喜劇成為繼動作片後香港嘅電影主流，後期片商開嘅戲，亦都多咗笑片。外地電影人一諗起港產片就諗到動作片同搞笑片，原因係港產片只有呢兩種戲先至真正影響全球。尤其係周星馳非常尊敬李小龍，所以佢嘅戲有唔少嘅鏡頭都係特別向李小龍致敬，例如安排某啲角色着李小龍式嘅衫，或者扮佢嘅武打動作。喺日本，除咗李小龍之類好受歡迎之外，自少林足球之後，周星馳嘅戲亦有好大嘅影響。喺嗰度甚至有位名作家將自己嘅筆名改做「馳星周」，以表示自己係周星馳嘅忠實Fan屎。\n佢拍嘅戲除咗好多人買飛入場睇之外，重有學界專門研究佢嘅電影，重將周星馳定性為藝術家。由於佢喺咁多部戲入面都係以小人物由低做起，再加上佢自己低微嘅出身，所以唔少人都會當周星馳喺香港草根階層由低做起嘅表表者，亦有人將周星馳睇成香港精神嘅象徵。\n演出作品.\n電影.\n周星馳主演或者參與過嘅電影大概有50部。\n經典對白.\n《唐伯虎點秋香》.\n但係你老母講你就快釘\n唐伯虎母：越係快釘之所以越要整多隻，如果而家唔食以後無機會再食。\n你真係就快釘？唐伯虎：我真係就快釘！\n全部：如果而家唔食以後無機會再食。\n《回魂夜 (1995年電影)》.\n商場間精品店十點關門，佢哋習慣朝早至少存啲錢入銀行嘅，噉我哋一於聽晚去爆佢格，Yeah！唔好！格離花店好啲。點解呀？花店條女個波好大㗎，姦佢！妖！點解成世人都係噉㗎你？聽晚爆佢格。爆完格，再姦佢？爆完格咪有錢咯，有錢咪去叫雞囉，做人有啲原則好唔好？叫完雞，再姦佢。哦～～～"}
{"id": "2978", "revid": "40858", "url": "https://zh-yue.wikipedia.org/wiki?curid=2978", "title": "單車", "text": "單車，又叫腳車、自行車或腳踏車，係兩轆車，人力踩，需要少少平衡力先可以踩。\n而用單車就叫踩單車。踩單車嘅人就係單車手，而參與單車比賽嘅就係單車選手。\n簡史.\n由槪念到兩輪木馬.\n最早追溯到十五世紀，已經有「騎住一部兩轆車作代步」嘅槪念圖。例如達文西嘅學生喺1493年畫嘅設計圖。但一般相信，1817年至1818年之間德國人男爵發明嘅先至係單車嘅始祖。但係呢種兩輪木馬並無傳動裝置，要靠騎手雙腳撐地推郁架車。\n1830年代.\n第一部真正靠騎手踩腳踏帶動車轆轉動嘅單車應該係蘇格蘭人嘅後輪驅動單車。呢部單車以一系列踏板同槓桿構成傳動系統，同現代以鍊條傳動嘅單車好唔同。\n前輪驅動以及Penny-farthing.\n1860年代至1890年代期間，流行前輪驅動嘅單車。由於前輪直徑直接影響騎手每踩腳踏一圈單車前進嘅距離，所以單車前輪越嚟越大。由於前輪比後輪大好多，尤如將當時英國兩款硬幣（Penny同Farthing）擺埋一齊咁，所以呢類單車叫 。\n高重心帶嚟安全問題，騎手一旦炒車會受重傷，所以當時踩單車係一項攞條命嚟較飛嘅玩意。\n「安全單車」同其後.\n1885年，英國人將旗下生產嘅單車改用鍊條同齒輪嚟驅動、又裝配直徑統一嘅前後轆；新設計單車以 \"Rover\" 之名推出市場，反應熱烈。由於比起 Penny-farthing，\"Rover\" 踩起嚟較為安全穩定，所以後嚟 \"Rover\" 單車被稱為「安全單車」。\n1888年，蘇格蘭人發明咗充氣式車胎，令行車舒適性大增。\n因為踩單車唔再係玩命嘅危險玩意，單車活動亦開始普及。\n十九世紀末至二十世紀初，斜躺單車（）面世，由於呢種單車喺風阻以及車手發力等各方面都具有優勢，以至國際單車聯會（）喺1934年禁止呢類單車參賽。\n1910年代，單車變速器面世。\n單車基本結構.\n一架典型單車嘅基本結構包括車架、傳動系統（包括車轆、外內輪胎、腳踏、單車鍊、齒輪）、燮位 / 座椅、制動系統、手柄，成個結構組合由 1885年第一部有鏈單車出現之後冇乜變過\n。不過𠵱家嘅設計細節上已經改進咗好多，好似用電腦幫手設計；現代物料（鈦，碳纖維）；個人化、特別用途設計等。\n單車響歷史上有佢嘅影嚮力，無論喺文化或者工業嘅範疇。早期嘅造單車用當時嘅技術，家下研究、設計、造單車嘅科技唔單止用咗現代嘅技術，重提出啲嶄新嘅概念。\n單車用途及種類.\n單車最先響 19世紀嘅歐洲出現；到咗而家，全世界嘅單車有成十億架。係世界各地主要嘅交通運輸工具，好似中國大陸同荷蘭咁。踩單車作為消閒活動亦大受歡迎，單車嘅其他用途有：畀細路玩、運動（keep fit）、送速遞、郵差派信、警察巡邏、、、單車比賽……\n今日嘅單車，因應唔同嘅用途而發展出唔同類型嘅單車。例如室內場地競賽單車、公路賽單車、山地單車、貨運單車等等。\n電動單車.\n單車嘅動力係人用腳踩，即係人力。為咗唔使踩咗咁辛苦或者慳力，有人就將細型嘅電動摩打安喺單車之上，提供有限嘅動力，電動摩打同電池一般好細同唔起眼，同普通嘅單車差唔多。"}
{"id": "3039", "revid": "1626748", "url": "https://zh-yue.wikipedia.org/wiki?curid=3039", "title": "基里地馬地", "text": "（）係太平洋一個珊瑚礁。占士曲喺1777年12月24號發現呢個島，所以叫做聖誕島。響珊瑚礁之中，用陸地面積來計，佢係世界最大嘅。唔單止咁，佢重係現存最古老嘅珊瑚礁。響1956年到1962年之間，英國同美國喺呢度做核試。個島今日係屬於基里巴斯。\n基里地馬地亦係世界上最早迎接新年同埋日出嘅地級市。佢喺立國之後，時區一直係UTC-10，直到1994年12月30號，基里巴斯政府宣佈將佢本國時區改成UTC+14而跳過咗1994年12月31號而直接入咗1995年元旦。另外，佢雖然同兩個美屬無人島——豪蘭島同貝克島只係一海相隔，但係有26個鐘頭時差。"}
{"id": "3049", "revid": "130891", "url": "https://zh-yue.wikipedia.org/wiki?curid=3049", "title": "熱帶氣旋", "text": "熱帶氣旋（Tropical Cyclone）係一種低氣壓天氣系統，喺熱帶或亞熱帶海域（例如太平洋，北大西洋，印度洋）形成，佢嘅能量嚟自水蒸氣冷卻凝固嗰陣放出嘅潛熱。移動就主要係受到科氏力同其他大尺度天氣系統嘅影響，最終會喺海上消散、轉化做溫帶氣旋或者登陸後喺陸上消散。登陸嘅熱帶氣旋可以造成嚴重嘅財產或者人命傷亡，係由天氣引發嘅天災之一。不過熱帶氣旋亦係大氣循環其中一個組成部分，將熱能由赤道地區帶去高緯度。\n熱帶氣旋嘅環流受科氏力影響而圍住中心旋轉。喺北半球，熱帶氣旋沿逆時針方向轉，而喺南半球就順時針咁轉。\n喺西北太平洋，一啲比較強嘅熱帶氣旋叫颱風，而喺東北太平洋同北大西洋就叫颶風，印度洋就叫旋風。廣東話入面，受熱帶氣旋吹襲俗稱打風。"}
{"id": "3050", "revid": "78", "url": "https://zh-yue.wikipedia.org/wiki?curid=3050", "title": "打風", "text": ""}
{"id": "3051", "revid": "1727872", "url": "https://zh-yue.wikipedia.org/wiki?curid=3051", "title": "颱風", "text": "颱風係熱帶氣旋嘅一種。氣象學嚟講，按世界氣象組織定義：熱帶氣旋中心持續風速去到12級或以上（即係每秒32.7米）叫做颶風（hurricane）或者本地近似意思嘅名（local synonym），其中北太平洋西部（國際日期線以西，包括南中國海）用緊嘅近似嘅名就係颱風（typhoon）。\n據美國軍方聯合颱風警報中心統計，由 1959年到 2004年，喺西太平洋同南中國海海域，平均每年有 17.7 個颱風，最多喺八月出現，其次就係九月同十月。\n詞源.\n颱風係俗語上用嚟統稱西太平洋上高嗰啲熱帶氣旋。其他地區嘅熱帶氣旋就分別有佢哋各自嘅俗稱。\n結構、災害、生成條件.\n\"睇熱帶氣旋\""}
{"id": "3052", "revid": "78", "url": "https://zh-yue.wikipedia.org/wiki?curid=3052", "title": "颶風", "text": ""}
{"id": "3056", "revid": "1857754", "url": "https://zh-yue.wikipedia.org/wiki?curid=3056", "title": "大戲", "text": "大戲（），又叫廣東大戲（），而家習慣叫粵劇（），係揉合唱做念打、樂師配樂、戲臺服飾、抽象形體等等嘅表演藝術。粵劇源自南戲，由明朝嘉靖年間開始喺廣東、廣西出現。粵劇每一個行當都有各自獨特嘅服飾打扮。2006年5月20號，粵劇排喺第一批 518 項國家級非物質文化遺產名錄裏面。2009年9月30號，粵劇俾聯合國教科文組織列入人類非物質文化遺產名錄。\n史.\n元朝以前.\n粵劇同中國其他板式變化體戲曲好似京劇、詩讚類戲曲好似上海越劇、黃梅調一樣起源於中國民間嘅齊言民歌，最早可上溯先秦嘅《詩經》。\n中國齊言體民歌，發展到中古時代，即魏、晉同唐代，達到空前嘅高峯，更形成咗一代嘅文學體式──唐詩。呢啲講求平仄，秩序井然嘅齊言體民歌，嚮唐代佛教寺廟嘅俗講表演度，唔單止形成咗講故仔嘅內容，重加入咗節以木魚嘅節拍特色。但係，由於長期處響社會低層，加上受外來音樂影響嘅宴樂（或者叫燕樂），嚮唐代一直為統治階層所欣賞，所以都無幾大嘅發展。而由宴樂發展出來嘅詞樂，經歷咗唐宋，更加形成咗律分宮調嘅戲曲。\n元朝.\n到咗元朝，雜劇成為最受歡迎嘅戲劇種類。當時稱一幕戲做一折。以後只選演一幕戲就叫做折子戲。粵劇有好多劇目係由元朝雜劇流傳落嚟，甚至有啲粵劇傳統戲碼同雜劇完全相同，例如《西廂記》（被稱為元雜劇之冠）、《竇娥冤》、《踏雪尋梅》、《倩女離魂》、《趙氏孤兒》等。\n明清.\n喺明清間嘅廣州城，經濟繁榮，號稱「金山珠海，天子南庫」，財富嘅沉澱積累，南北歌舞伎藝亦好早傳到咗呢度，呢個背景之下嘅珠三角一帶，民間戲曲活動相當活躍，當其時被稱為「土腔土調」。\n明朝.\n明初嶺南詩派南園前五子之首孫蕡所作嘅廣州歌，記述咗廣州城南濠畔一帶歌舞曲藝興旺，當其時歸德門外食肆眾多，歌舞藝伎如雲，其中就有唔少係土腔女伶，繁盛規模大過秦淮河成幾倍。\n明朝歸有光所編寫嘅【莊渠遺書】卷九記錄咗明代正德16年（1521年）欽差魏校嘅【諭民文】，裏面有「倡優隸卒之家，子弟不許妄送杜學。」「不許造唱淫曲，搬演歷代帝王，訕謗古今，違者拿問」等說話。呢啲可以話係廣東有關戲劇最早嘅文字記錄。據【新會縣志】記載，明朝成化初年，當地嘅「鄉俗子弟多不守本業，事戲劇度日」。明代嘉靖40年（1561年）【廣東通志】就有所記載：廣州府「二月城市中多演戲為樂，諺雲正燈二戲」，重有「搬戲難成器，彈弦不是賢」嘅俗語，所以「江浙戲子至，必自謂村野，輒謝絕之」。呢個證明咗當時已經盛行大戲。\n到咗明代，南戲嘅弋陽腔已經喺廣東流行，昆班、徽班及江西、湖南戲班經常進入廣東演出。根據【粵劇史】，廣東出現咗一個女花旦，叫做張喬，南海人，係一位青衣（戲子）。原籍蘇州嘅佢喺廣東出世，因為佢阿媽係蘇州崑腔戲子嘅緣故，被記載為昆腔班女戲子。可見各地戲班中人開始喺廣東落地生根。雖然廣東人受咗外來嘅薰陶而開始學演戲，但係喺成化年間，學戲仍未被保守人士所接受，石灣太原霍氏族譜曾經有禁止良家子弟學戲嘅家箴。後來慢慢先出現組成本地人為主體嘅戲班，並過渡到本地人為全體嘅戲班。為咗區別兩者，前者被稱做「外江班」，而後者被稱做「本地班」。\n明代亦係處於外江官員主宰地方官府嘅情況，本土歌藝備受打壓，似弘治三年（1490）順德知縣吳廷大，以「城鄉演戲過多」為由，下令拆曬全縣演戲嘅「淫祠」。\n而正德十六年（1521），欽差提督學校廣東等處提刑按察司副使魏校（江蘇崑山人），正式宣佈演戲係違法。廣州城內原先喺明嘉靖年間（1522—1566），係有幾座金花夫人廟演戲比較興旺嘅，演期長啲可以延續幾個月都有，但到咗魏校禁戲嗰陣就拆曬，剩低城外河南一間金花廟。\n呢陣時外江商人亦有唔少入粵經商，弋、昆、高、梆等外江戲班隨之蜂擁而來，仲成立咗戲班行會組織即係梨園會館。當其時廣東本地啲戲班既冇經濟實力同外省商人抗衡，由外省人主持嘅官府更只會支持返啲外省戲班，本土戲班就俾外省戲班排擠，喺（本土）梨園（曲藝場）冇立足之地，畀日漸邊緣化。呢陣佛山鎮啲（外江）官吏，相對少過廣州城（封疆大吏集中），本土戲班就群集去咗佛山。\n「未有八和，先有瓊花」響戲行中係無人唔識嘅。明萬曆年間（1573－1620），喺佛山鎮大基尾，啲戲班成立咗瓊花會館，作為本土戲班行會會所。呢個就係粵劇行會創始，火神華光亦就咁成為咗大戲同仁嘅祖師爺。根據【佛山忠義鄉志】嘅記載：「鎮內有會館凡三十七，瓊花會館建築瑰麗，為會館之最。」。當時瓊花會館座落喺「優船聚於基頭，酒肆盈於市畔」嘅大基鋪（即佛山市紅強街區）。當時會館門口有四條大柱，重有個亭。館門口嘅牌匾係「會館」兩個字，全館嘅面積比當時嘅祖廟重大。全館共分三進：第一進係鐘鼓，繼後有可拆可合嘅臨時舞臺；第二進係瓊花宮大殿，大殿前係天階；第三進係會所。華光誕時戲行中人匯聚瓊花宮大殿祭祀華光帝。瓊花會館附近就係佛山大基尾河邊嘅瓊花水埠，方便坐紅船嘅伶人上岸或者到其他地方演出。據講伶人最初僱用紫洞艇作為戲船，後來加上帆哩，喺船身繪畫龍鱗菊花圖案，船頭油做紅色，因而叫做紅船。\n粵劇唔單止吸收咗弋陽腔嘅特色，並且同徽劇（安徽）、漢劇（湖北）、湘劇（湖南）、祁劇（湖南）、桂劇（廣西）有血緣嘅關係。因為所演嘅劇目、唱腔、音樂、表演方式等等，同徽、漢、湘、祁、桂劇大致相同。例如：《晴雯補裘》同《獨佔花魁》呢兩齣戲碼，《鏟椅》、《跳臺》、《夜戰馬超》等南派武打劇，桂劇同粵劇完全相同。雖然話外江班接近徽班，本地班接近西班，但其實本地班建立嘅初期，主要區別喺組班嘅班底。本地班係由本地人組成，主要係指本地藝人組成嘅專業戲班。但有時都可以包括一啲農民喺進行季節性演出活動而臨時組成嘅戲班。\n清朝.\n廣東本地戲班早期活動嘅中心嚮佛山。順治十五年（1658年）嚮靈應祠祖廟前建華封戲台，臺上演戲鼓桌什物俱全。康熙年間改名為萬福台，係廣東現存最華麗精巧、嶺南地區規模最大嘅古戲台，見證粵劇發展歷史。戲台分前後兩部份，前台以金漆木雕為佈景，具有强烈嘅舞台效果。整個萬福台重採用拱型結構，無論站喺邊，聽得到嘅音質基本相同。\n雍正年間，廣州重出現「土優」、「土班」。有文獻記載：「廣州府題扇橋，為梨園之藪，女優頗眾，歌價倍於男優。……能昆腔蘇白，與吳優相若。此外俱屬廣腔，一唱眾同，蠻音雜陳。凡演一出，必鬧鑼鼓良久，再為登場。…… 榴月朔，署中演劇，為郁林土班，不廣不昆，殊不耐聽。探其曲本，止有白兔、西廂、十五貫，餘俱不知係何故事也。」\n乾隆年間，廣東一帶比較安定，商貿發達。佛山重係商幫薈萃，因此娛樂要求而更加興旺，吸引百多個外省戲班來廣東演出。呢啲外江班主要來自江西、湖南、安徽、姑蘇等地。佢哋喺乾隆二十四年（1759年）合作嚮廣州創建「粵省外江梨園會館」。而本地班嚮佢哋嘅集中地－佛山成立咗「伶人報賽之所」嘅戲班同業組織——瓊花會館。另外粵西「下四府」（指高州、雷州、廉州、瓊州四府）嘅演戲活動都好頻繁，每年嘅關帝、天妃、冼夫人一類神誕，均有「演戲迎神」嘅習俗。\n咸豐四年（1854年），粵劇藝人李文茂響應太平天國起義，嚮佛山經堂古寺率領梨園弟子，編成文虎、猛虎、飛虎三軍。清政府為咗消滅三軍勢力，殘殺藝人，火燒瓊花會館，禁演粵劇15年。嚮禁演期間，本地班藝人逃亡省外海外，有啲粵劇藝人為咗生活，加入徽漢等劇嘅外江班，掛京、漢、徽、湘等皮黃戲班招牌演出，因而促成梆子同埋二黃嘅合流。咸豐十一年，李文茂、陳開先後敗死，清政府禁令稍弛，本地班乘機再度興起。同治九年（1870年），高要縣紳士馮光緯等人曾經上稟請求准許演出夜戲，而知縣亦表示同意，可見禁令鬆弛嘅情況。\n同期大批華工被押騙到海外，隨住出國華工嘅大量出現，廣東戲曲逐漸傳播海外。《美國華人史》記載粵劇為華人帶來咗賴以生存嘅民間文化。當年從三藩市請來嘅青年男演員（當時未有女演員）經常來往於巴特同瑪麗斯維爾等礦區，為當地華工演出傳統嘅舞蹈同折子戲。擁有123名演員嘅鴻福堂劇團嚮美國大劇院首次登場，上演粵劇，大獲成功，並嚮唐人街建立咗自己嘅劇場。另一方面，移居到越南、新加坡、印尼等地嘅大量華僑仍然保持咗固有嘅習慣，僑民當中以廣東人為多，佢哋愛好粵劇。因此越南西貢有粵人劇團。新加坡嘅戲劇，都係由廣東人來演出。十九世紀七十年代，印尼出版爪哇文譯本《薛仁貴》、《楊忠保》、《狄青》、《貴夫人》，後來重有馬來文譯本嘅《乾隆君遊江南》。\n粵劇解禁後，本地班表演方式改變好多，聲腔已經吸收咗二黃，並能以梆子、二黃為主，兼用大腔演出。當時表演角色分為武生、正生、小生、小武、總生、公腳、正旦、花旦、淨同丑十大行當。後來經鄺新華、獨腳英、林之等人努力，粵劇得以重生，並組成咗粵劇仝人嘅新組織——八和會館。當時建築八和會館嘅費用都係透過全行嚮每年閏月休業嘅時期舉辦義演，扣除工資後所籌集而成。另外，凡係入會會員都需要付出白銀一兩作為「份金」。終於嚮清朝光緒十五年（1889年）八和會館嚮廣州黃沙舊地海旁街落成。八和會館共分八堂，作為粵劇藝人住宿之用：兆同堂、慶同堂、福同堂、新同堂、永同堂、德同堂、慎同堂、普同堂。不同嘅行當被安排居住不同嘅分堂。小生、正生同大花面具嚮兆同堂。二花面、六分住嚮慶同堂。花旦住嚮福同堂。丑角嚮新同堂。武生嚮永同堂。五軍虎及武打家嚮德同堂。接戲賣戲嘅嚮慎同堂。棚面嘅音樂人員嚮普同堂。由於工作人員有好多，八和會館重設有方便所（醫療室）、養老院、一別所（安排身後事情）、小學、何益公司（戲箱行）。八和會館會員總多，管理制度不斷完善。後期實行行長制度，各行行長都係全體人員推舉出來。\n雖然粵劇開始恢復演出，但係嚮劇目內容同表演藝術上，都發生咗重大變化。反映現實生活嘅新劇目不斷湧現，如《梁天來告狀》、《王大儒供狀》、《蛋家妹賣馬蹄》等。當時廣州先後建成河南、廣慶、海珠、樂善、南關等戲院，其後出現調製戲班演出嘅寶昌、宏順、怡順、太安等公司，全都活躍於廣州、香港、澳門等地。文獻記載「廣州班為全省人士所注目，其名優工價，至於二三千金，聲價甚高，然大概以擅演男女私情……為第一等腳色」。\n清朝末年，中國嘅知識分子激發戲曲改良嘅浪潮席捲全國。光緒廿四年（1898年），中國日報副刊之旬報特闢鼓吹錄一門，由楊肖歐、黃魯逸幾名記者撰作戲曲歌謠來諷刺時弊政治得失，引起廣州香港等地嘅報刊注重戲曲歌謠。光緒廿九年（1903年），一篇觀戲記猛烈批評當時嘅戲曲曲本迂腐，激發唔到國民嘅精神。冇幾耐，反映時弊嘅作品陸續出現，譬如：《新廣東女兒傳奇》、《黃蕭養回頭》同梁啟超嘅《班定遠平西域》等等。呢啲新編嘅劇本之中，有啲係由富有舞台經驗嘅藝人編撰。對粵劇影響深遠嘅應該係同盟會所組成嘅「志士班」。辛亥革命前後十年間，嚮港澳廣州等地曾出現咗30多個呢類嘅「志士班」，例如：採南歌班、優天社、振天聲社、仁聲劇社、民鏡社、國魂警鐘社等。演出咗《周姑娘放腳》及《盲公問米》，使宣傳效果超出預期。為咗加強反清反帝反封建嘅宣傳，重編演咗《文天祥殉國》、《戒洋煙》、《虐婢報》、《秋瑾》、《溫生才刺孚奇》等戲。\n民國初期.\n喺辛亥革命前後，一啲粵劇老倌包括金山炳、朱次伯等人開始對粵劇進行革新運動。原因係光緒三十年（1904年），廣州繼道光三十年（1850年）第一間戲曲戲園出現後，再次興建戲院，並稱之為「戲院」。戲院改變咗粵曲嘅演唱方式，令到原來需要滿足野台演唱，要克服風急聲弱嘅情況改變過來，令到以平喉演唱成為可能，而戲院由於令到觀眾嘅流動情減低，唔似過往戲班坐紅船到唔同地方演出，觀眾嘅消費習慣亦隨之改變，紅伶需要爭取觀眾。呢次，初出茅廬嘅朱次伯，因為原本擔嘅小生小生聰，不願演出尾戲，由佢做代表，佢就以平喉白話演唱一齣《寶玉哭靈》，大收旺台之效，令到演唱平喉白話成為風尚。\n根據廣州粵劇研究者陸豐先生嘅研究，粤曲唱腔嘅舞台語言係喺1921至1927年產生轉變，又因為演唱平喉白，不但可以吸收廣東嘅講唱音樂例如南音、木魚等，目前最早記載結合南音同梆黃曲嘅係1924年由陳小漢阿爸陳醒漢演唱嘅《芭蕉島》之憶美。亦因為演唱平喉白話，粵曲嘅調門亦變為降B調。\n白駒榮主要嘅貢獻喺1917年同千里駒喺國中興班，將十字句二黃改為「八字句二黃」，令到粵曲出現一種新嘅曲式，並成功將白話引進粵劇同降調。及後金山炳首先局部將白話帶入粵劇，朱次伯同白駒榮努力將白話引進過程中都落咗唔少功夫。至於降調方面，戲棚做戲係要高調大聲唱戲，而同白駒榮同期嘅小生太子卓都係唱子喉，白駒榮已開始將聲調降低唱平喉，唱腔自成一格。到咗1920年左右，終於將戲棚官話全面改為白話，由子喉（假音）演唱改為用平喉（本嗓）演唱。梆子同二黃一律唱低八度，令梆子、皮黄喺風格上統一起來。\n及後薛覺先率先引入新嘅化妝技巧及西樂樂器。喺同一時期，省港班嘅崛起，薛覺先同馬師曾嘅競爭進入白熱化成為薛馬爭雄嘅局面，促進咗粵劇嘅改革同興盛。例如：薛覺先同小提琴家尹自重合作設計「薛腔」。嚟自上海嘅呂文成將北方二胡嘅絲弦改成鋼弦，創出咗高胡，音色高亢明亮。名伶陳非儂邀請梁以忠擔任其戲班嘅音樂領導。當時更出現咗如盧有容、梁金堂等著名編劇家，先後為馬師曾及薛覺先寫過唔少名劇，手法亦著重同當時流行嘅電影同話劇非常接近。\n其實據歷史資料記載，1925年廣州有40幾班大型粵劇戲班，當中每一班嘅人數可以多達150多人。廣州出現「海珠」、「樂善」、「太平」、「寶華」、「民樂」、「河南」等十所大戲劇場。同期，開始產生「薛馬桂白廖」五大流派。當時大老倌嘅收入相當可觀，喺每圓可購米兩擔嘅時候，佢哋嘅年俸可以高達18000圓。因此好多人認為演粵劇可以名成利就，令人趨之若騖。據不完全嘅統計，呢個時期喺穗、港、澳活動嘅專業同埋藝人兼任嘅編劇家有百幾人，新編劇目高達四五千個。可以話係粵劇嘅黃金時代。\n到咗二十世紀三十年代，當時香港立法局有法例禁止男女同班，所以歷年來粵劇中只有全男班、全女班之分。及後羅文錦爵士喺立法局中提議，講話男女既能同坐，點解唔可以同班。於是喺1933年秋，香港總督貝璐取消男女合班禁令。雖然廣州曾經出現男女同班嘅「共和樂班」，演出僅十個月就被廣州公安局禁止，但係廣州亦喺1936年10月左右跟隨香港解禁。陳非儂同埋馬師曾因為接咗越南及緬甸之約，離開咗太平劇團。太平劇團嘅班主源杏翹適逢其會，喺原本嘅班底下（馬師曾、半日安、馮醒錚、馮俠魂、袁係我、謝醒儂、馮玉君）聘請譚蘭卿、上海妹同麥顰卿三位女藝人為花旦，令觀眾耳目一新，盛極一時，其它各班亦紛紛聘用女花旦，於是男花旦逐漸被淘汰，係粵劇歷史大轉變之一。\n從此粵劇喺香港非常流行。當時演出主要集中喺利舞台、高陞戲院、太平戲院及新光戲院等舊式戲院。差唔多一星期七日都有唔同嘅劇目上演。當時粵劇不但喺廣東、廣西、香港、澳門等地流行，由於好多中國人移民海外，以致東南亞、大洋洲、美洲嘅廣東華僑聚居地區都有粵劇演出。東南亞一帶更有世代相傳嘅粵劇藝人、固定嘅劇團、行會同埋演出場地。例如新加坡嘅「慶維新」以及吉隆坡嘅「普長春」。除此之外，海外華僑對粵劇需求吸引咗好多粵劇戲班到海外演出。但係，大型戲班嘅人數往往都會超過一百人，支出龐大，導致精簡人手，開始出現大約50-70人所組成嘅小型粵劇劇團。呢啲都促使咗戲班「六柱制」嘅形成。\n共和國建國初期.\n到咗二十世紀五十年代，中華人民共和國啱啱成立，積極挖掘優秀劇碼、繼承粵劇傳統，喺藝術上都全面革新，而且培養咗一批新藝人。1958年，廣東粵劇院正式成立。1960年同埋1962年先後創立廣東粵劇學校同廣東粵劇學校湛江分校。喺粵劇史上，係第一次有培養接班人嘅綜合性專業學校。\n同時期電影開始蓬勃，粵劇吸引力大減。但係後來創作嘅粵劇電影重新將粵劇帶入電影院，令粵劇重獲昔日光輝。當時著名嘅粵劇電影有《蟹美人》、《龍王三宮主》、《黃飛虎反五關》、《萬里琵琶關外月》、《四郎探母》、《寶蓮燈》、《雙仙拜月亭》、《紅娘》、《夜光杯》、《千面美人魚》、《香羅塚》等等。\n五十年代末，香港嘅粵劇形勢不妙，當時紅伶芳艷芬因為結婚而退落來，薛覺先、馬師曾、紅線女離開香港，連紅透半邊天嘅新馬師曾都唔多熱衷於演出。不過後來麥炳榮同鳳凰女組織班霸大龍鳳劇團，有譚蘭卿加入，並由林家聲擔當小生，演出好多著名劇目《百戰榮歸迎彩鳳》、《刁蠻元帥莽將軍》、《彩鳳榮華雙拜相》、《鳳閣恩仇未了情》等。無耐，陳好逑同林家聲另立新班大龍鳳劇團。後來新劇團紛紛迭起，包括羽佳嘅慶紅佳劇團、何非凡嘅非凡響劇團、林家聲嘅慶新聲劇團。\n文化大革命期間，粵劇備受摧殘，好多曲譜幾乎付之一炬，被抄家嘅藝人多不勝數，好多藝人紛紛逃亡到香港同澳門，而全個中華人民共和國只有樣板戲先可以演出。1976年後，粵劇至能夠重生，伴奏喺民樂基礎上吸收咗西洋樂器，尤其係爵士樂器，包括電結他同薩克斯。劇本方面更有啲係改編自話劇或電影嘅優秀作品。例如：《關漢卿》、《牡丹亭》等。\n喺呢個時期嘅新加坡卻因為韓戰嘅關係而樹膠價格猛漲，導致收入增加，娛樂事業亦一片蓬勃，當地嘅粵劇亦都因為咁而受惠。響呢段時期，相繼到新加坡登臺嘅粵劇伶人有陳笑風、梁瑞冰、羅劍郎、新海泉、馮峰、陳惠瑜、許英秀等。1952年，薛覺先再組覺先旅行劇團二度來新加坡。五十年代末期，有好多香港粵劇藝人到新加坡演出。例如蘇少棠、葉昆侖、關德興、石燕子、秦小梨、余麗珍等。由於名氣關係，門票價格驟增幾倍。到咗六十年代，新加坡各種新興娛樂事業好似雨後春筍出現，電影同電視好快成為主流。生活節奏變得急促，觀眾開始唔願意睇冗長嘅地方戲曲。1968年，新加坡嘅本地職業粵劇班已經唔能夠生存，好多職業粵劇團亦都因為咁而解散。\n現代.\n隨著中國內地實行改革開放政策，唔少喺文革期間遭到打壓嘅文化事業都開始重生，其中包括粵劇。二十幾年間，唔少粵劇團紛紛喺內地湧現，遍佈廣州、佛山各地。同時間各地方省市嘅文化局都相當重視粵劇，利用當地文化資源同歷史題材，打造出好多嘅粵劇新品牌。例如佛山青年粵劇團以黃飛鴻英雄大俠形象，推出黃飛鴻系列粵劇《禁煙記》、《奇情記》等等，其中《奇情記》重榮獲省藝術節8項大獎。而呢個粵劇團喺國內演出常達100場以上，重經常遠赴新加坡、美國、加拿大、香港、澳門等地演出。\n而喺其他華人社會例如香港，由於經濟發展，大量新興娛樂事業湧現，粵劇嘅觀眾群都因而日趨老化。大部份新一代嘅香港青年人都視睇粵劇係一種老套嘅行為，對粵劇加以排斥。加上粵劇界又面對欠缺新血嘅問題，因此不斷推出措施解決問題。例如香港八和會館同香港中文大學校外進修學院喺1996年合辦粵劇培訓證書課程，1998年改為同香港演藝學院合辦夜間粵劇培訓證書課程。但由於學生人數唔多，加上合作上出現問題，香港演藝學院主動解除同八和會館嘅合作關係，八和粵劇學院只有十二名學生同埋兩名導師繼續留低。雖然係噉，香港各間大學仍然設有粵劇學術研究中心。例如：2000年3月1號成立嘅香港中文大學戲曲資料中心同埋1998年成立嘅香港城市大學中國文化中心。香港大學音樂系都有有關粵劇嘅課程。\n2005年8月，粵劇表演場地新光戲院因股權易手，新業主突然宣佈唔再出租畀粵劇劇團，曾任香港八和會館主席嘅汪明荃代表粵劇界同新光戲院嘅業主商討續租，希望業主為咗香港粵劇界嘅前途而准許新光戲院以現時嘅租金續租三年。會後，雙方召開記者招待會。汪明荃喺記者會上直指香港政府嘅各個局長口講支持本地藝術發展，但係對呢件事一直唔理會，只講唔做，重炮轟政府只提供偏僻嘅高山劇場作為粵劇表演場地，最後要身為民政局長嘅何志平承諾增撥資源大搞。\n行當.\n粵劇嘅行當原為「末」、「生」、「旦」、「淨」、「丑」、「外」、「小」、「夫」、「貼」、「雜」嘅十大行當。後嚟被精簡為六柱制，即「文武生」、「小生」、「正印花旦」、「二幫花旦」、「丑生」、「武生」。\n呢啲都係根據角色嘅年紀、性別、性格、外型等特徵嚟分類嘅。「末」代表年老角色。「生」代表男性角色。「旦」代表女性角色。「淨」就係性格剛強暴躁嘅男性角色。「丑」就係滑稽角色。\n化妝.\n早期流行濃脂厚粉，但係所用化粧品比較簡單。小生唔抹胭脂，最多係劃黑少少眼眉毛，花旦只係塗下粉末。根據行內習慣，所有老倌都係自行照鏡化妝。一般舊式化妝係先拉起臉部皮膚，用布條紮住頭髮，用白色顏料畫個底稿，確定線條對稱公正，然後正式填上其他鮮豔嘅顏色。對於淨角角（例如：張郃）嘅化妝，行內稱呼為「開面」。先用白色顏料描畫底稿，喺眼睛同口部附近塗上黑色，將眉毛畫得長長並向上翹嚟表現威嚴，喺其他嘅地方塗上紅色，就完成整個「開面」過程。當然唔同行當就有佢獨特嘅化妝方式。丑角常有一個大白點喺臉嘅中間。其實化妝顏色以紅、黑、白、藍、黃為主。紅色代表血性忠勇，黑色代表剛耿忠直，白色代表奸惡陰險，藍色代表狂妄兇猛，黃色代表驃悍幹鍊。\n到咗二十年代，薛覺先將京劇、話劇同電影化妝法同傳統化妝法結合。化妝轉趨輕描淡掃，樸實自然。最常見嘅化妝就係「紅白臉」，先將整個臉塗上白色粉底，然後圍繞著眼睛同顴骨塗抹紅色胭脂。有時候畫咗長長嘅眉毛，重用上鮮紅色嘅口紅。\n戲服.\n粵劇早期服飾主要係模仿明代衣冠式樣，而且加以改良為戲服。清朝時期，京劇越來越受歡迎，交流逐漸增多，服裝制度亦逐漸受京劇影響，而且當時新劇目加入朝廷官員角色，部分戲服都有清朝官服嘅式樣。傳統京劇服裝可分為：蟒、靠、褶、帔、衣。傳統粵劇服裝可分為：\n材料方面以布質為主，後期增加咗膠片或者銅托小鏡點綴戲服。喺50-60年代初珠片戲服大行其道。根據《廣東戲劇史略》對服裝嘅描述：「粵尚顧繡，大率金錢為貴，喺係金碧輝煌，勝喺京滬所制。自從歐美膠片輸入，光耀如鏡，照眼生花。梨園名角，競相採用，奇裝異服，侈言摩登，鬥麗爭妍，漸流詭雜」。可見佢瘋魔程度係點。到咗60年代末，繡花戲服開始受到歡迎，直到今日重係戲行中嘅主流。\n不同行當需要不同嘅戲服。例如：小生通常飾演文質彬彬嘅角色，有時候甩袖，所以長袖叫做文袖。小武需要打鬥，短袖才方便演員動作，所以短袖亦叫做武袖。因此文武生（小武加小生）嘅戲服會出現文武袖。\n頭飾.\n粵劇髮飾嘅特色主要係片子（女角用）、水紗（男角用）、頭套、髮髻、飾物，女角有系統噉上片子、戴頭套同插頭飾飾物。唔同種類頭套、髮髻、髮辮、髮包都有自己嘅特色、用法、製作方式、配戴同保養用具。\n基本所有花旦都需要頭飾，其中片子石係花旦必用嘅。頭飾種類繁多，例如大頭、前妝、簪、釵、梅花石、耳邊花、鳳冠（有五鳳冠同埋金鳳冠等，一般係穿蟒袍或霞帔時用）、正鳳、七星額（花旦穿大靠時必須使用七星額）、文武髻、牛角帶（穿十三妹裝或小打扮時用）、漁家絡（六國大封相嘅推車女專用）…等，用料都各有唔同。唔同身份嘅女角固然使用唔同嘅頭飾，有時同一身份嘅女角，因應唔同場合，都會用唔同嘅頭飾。上片子需要特殊嘅用具、基本手法及技巧，並利用片子改善面型同令片子牢固面部嘅技巧。\n男角嘅頭飾有太子盔（或稱紫金冠或束髮冠）、東坡巾、蝠魚巾、日字巾、紥巾、蓮子帽、帥盔、荷葉盔、紗帽、駙馬盔、平天冠、耳邊花、耳邊球、結子、網巾、水髮、散髮、丫髻（書僮或僮子用）…等。\n唱做念打.\n「唱」係指唱功，配合唔同嘅角色有各自唔同演唱嘅方式，包括平喉同子喉。平喉係平時講嘢嘅聲調。子喉係比平喉嘅調高咗八度。大喉係用粗獷聲音。同時，粵劇都會吸收唔同地方嘅獨特唱腔，例如來自福建嘅廣東南音、木魚、廣東嘅本地民謠粵謳同板眼。\n「做」係指做功，即係表演。當中包括咗手勢、臺步、走位、關目、做手、身段、水袖、翎子功、水發、抽象表演同傳統功架等等。\n「念」係指念白，即係念出臺詞。用說話交代出情節、人物嘅思想感情。\n「打」係指武打，例如：舞水袖、水髮、玩扇、武刀弄槍、耍棍揮棒，舞動旗幟等等。\n唱腔.\n清朝初期外江班將戈陽腔同崑山腔傳咗入廣東。到咗太平天國時期，本地班先至逐漸出現，但係唱腔都重係以梆子為主。後來隨住崑曲衰落同受徽班嘅影響，轉做以西皮二黃為基礎唱調。辛亥革命時期，志士班將戲棚官話變咗做白話，又稱之為新腔。抗戰時期，不斷有著名老倌冒起，各自鑽研粵劇並且發展自己嘅唱腔。例如：薛覺先嘅「薛腔」、馬師曾嘅「馬腔」、紅線女嘅「紅腔」同新馬師曾嘅「新馬腔」。\n身段.\n演員透過象徵性嘅姿態同埋動作，交代出劇中人物嘅性格同感情、時空嘅改變同劇情嘅發展。\n基本身段包括：站相、臺步、七星步、指掌、雲掌、亮相、跑圓台、開門、拉山、上馬同背供。小生嘅臺步係丁字步，要表現氣宇軒昂。花旦嘅臺步係撇步，要表現輕盈。為咗作猶豫不決、考慮點樣應對等心理狀態或搜索物件、覓路等情節嗰陣時，演員就會運用「水波浪」程序來表達。\n唔同行當有自己獨特嘅基本功，例如武行嘅跳大架（南派）、馬蕩子、起霸（北派）同各種拳劍刀槍等。跳大架係由一連串嘅身段動作組成，包括演員上場、拉山、掛單腳、亮相、七星步、撮步（錯步）、俏步、雲步、小跳、踢腿、踢甲、車身、洗面、順風旗、走圓台等一連串嘅動作。\n表演程序.\n《帝女花•香夭》嘅詩白選段：「倚殿陰森奇樹雙。明珠萬顆映花黃。如此斷腸花燭夜。唔需侍女伴身旁。」\n說白.\n說白可以分做獨白同對白，又可以分做押韻同唔押韻。押韻嘅又包括咗詩白、口古、白欖同韻白。唔押韻嘅有口白、鑼鼓白同浪裡白。\n音樂.\n粵曲嘅唱腔音樂主要分板腔、曲牌同歌謠三種。\n廣東本地嘅戲曲音樂，應該係以說唱類嘅南音、木魚、龍舟、板眼、粵謳等為主，因為呢個係根據廣東話嘅語言特色組成，嚮語分平仄、句分上下嘅基礎上面，廣東說唱類嘅唱腔，曲詞句格必須分做兩組上下句式，因為廣東話分陰陽平，呢個同北方語系嘅陰陽平唔同，語音上有好大差異。\n粵曲唱腔音樂嘅基本特色係板腔類，即係梆子同二黃，俗稱「梆黃」，即係同京劇嘅「皮黃」同類，所以粵劇都屬於南北路嘅戲曲，即有南路「二黃」唱腔同北路「梆子」唱腔。粵曲嘅板腔原本係由外省傳入，係由詩讚類嘅齊言滾唱方式發展出來，後來節以鼓板，由唔同板式引發唱腔嘅變化，所以叫「板式變化體」。板腔體、詩讚體戲曲唱腔同曲牌體戲曲唱腔最根本嘅唔同嚮板腔體同詩讚體戲曲唱腔冇固定嘅樂調旋律，旋律由曲詞嘅語音決定，所以即使同係「慢板」或「中板」，可以因為曲詞唔同，有唔同嘅音樂旋律。\n曲牌體戲曲唱腔就係先有樂調旋律，再填曲詞，其中骨幹音更加唔改得，所以無論千百首同曲牌嘅曲，即使曲詞唔同，但佢嘅分佈聲調一定相同，否則唔同填一首小曲。粵曲嘅曲牌體可以分成好多類，其中主要有崑弋曲牌，即係傳統戲曲曲牌，好似「俺六國」〔即「後庭花」〕、「僥僥令」、「園林好」等。\n粵曲都有由民歌嘅戲曲變調，例如出自崑腔劇目《思凡》嘅「朦朧」、「山坡羊」，本來係民歌，但係崑腔化後再傳入粵曲之中。有古譜曲，包括咗《粧台秋思》；不過，古譜中都有較為特殊嘅，好似響明代產生嘅《貴妃醉酒》，原本係《西宮詞》，嚮粵劇嘅起源時期已經傳入粵曲裏面，唔似《粧台秋思》響二十世紀中先至吸收入來。\n最特別嘅係一種民歌小調，好似《寄生草》、《打掃街》（即係《打棗杆》）、《剪剪花》（即係《剪靛花》），呢啲曲本來係民間嘅齊言民歌，一如板腔，無固定嘅旋律，由曲詞嘅語音發展出唔同嘅旋律，其中由過序音限制其廻旋往覆嘅方式，一如板腔嘅「士字序」、「工字序」等。但係，當唔同地區嘅人忘佚咗原來嘅唱法，呢啲曲子嘅旋律就俾某一個旋律固定下來，成為咗小曲，呢個都係響粵曲音樂之中一個重嘅組成部分。其實，呢類民歌現今中國都重有好多，好似陝甘嘅《信天遊》，北方嘅《艷陽天》等。\n樂器.\n早期粵劇所用嘅樂器只有二弦、提琴、月琴、三弦同鼓竹鑼鈸（合稱「五架頭」－根據粵樂名宿李銳祖憶述，五架頭並唔包括簫笛喉管。），聲調比較簡單。清朝粵劇解禁後，加入咗梆子。進入成熟期以後，粵劇所用嘅樂器多達四十幾種，大致可分為四大類：吹管樂器、彈撥樂器、拉弦樂器同敲擊樂器。其中彈撥樂器包括古箏、琵琶同蝴蝶琴；鑼鼓包括：卜魚／板、沙嘅、雙皮鼓／梆鼓、鈸、京鑼、勾鑼、戰鼓、大木魚、小木魚、大鑼同鈸、大堂鼓。粵劇改革後，更接納咗薩克斯管、小提琴等多種西洋樂器，令音樂效果更臻完善。\n梆子屬於無固定音高嘅竹木類打擊樂器。北方稱「梆子」，南方稱「南梆子」，亦稱「方梆子」。北方戲曲所用嘅梆子係實心，簡稱「梆子」，當中係由兩條堅硬嘅木棒組成，演奏時雙手各執一棒互相敲擊而發出聲音。音色響亮清脆，多數用於打拍子，利用嘅技巧簡單。南方梆子就有大、中、細之分，由長方形嘅中空木塊所製成，演奏時懸掛嚮支架上，用鼓籤擊奏。由於可以連續快速擊出聲音，容易營造熱烈緊張嘅氣氛。因為梆子用於擊出節拍，所以產生咗「梆子腔」。梆子腔又稱秦腔或西秦腔，來自陝西、山西同甘肅一帶，音調粗獷激越。清朝初期先至慢慢流傳到廣東。梆子腔有分首板、慢板、中板、滾花同煞板等板式。\n木魚都屬於無固定音高嘅竹木類打擊樂器。外狀好似魚頭，中間挖空成為共鳴箱，正面開一條長形魚口，手持小木槌以敲擊發聲。木魚最初係佛教嘅法器，亦係宗教音樂嘅伴奏樂器，後來漸為民間器樂所採用。木魚音色空洞，發音短促，輕快活潑，常扮演伴奏嘅角色，嚮「數白欖」時作敲擊節拍之用。\n樂隊.\n行內稱樂隊或樂師為棚面，鑼鼓嘅領奏者為掌板。安坐於戲台嘅左側。棚面要熟悉鑼鼓點才可以為觀眾營造嘅氣氛。例如：唱口一槌、收掘一槌、收掘三槌、詩白鑼鼓、白欖鑼鼓、閃槌、急急風同叻叻鼓。\n早期嘅棚面共分十手：簫笛、三弦簫打錚吹螺、（日）大鈸（夜）二弦、（日）掌板（夜）大鼓、（日）打鑼（夜）掌板、（日）大鼓／副二弦、（日）發報鼓／大鑼、提琴／小鑼大鈸、橫簫大鑼、小鑼同後備。後來，吸收咗其他地方劇種，加入咗短喉管、長喉管、京胡同揚琴。薛覺先率先引入西樂樂器，更開創咗「西樂部」，當中樂器包括咗梵啞鈴（即小提琴）、木琴、文德連、結他、色士風同班祖。\n譜曲詞.\n粵劇嘅樂譜稱為工尺譜，係粵劇傳統嘅記譜方式。跟其他地方劇種所用嘅大同小異，都係利用譜字如合、士、乙、上、尺、工、反、六等代表唱腔裏嘅樂音，相等於西方音樂嘅So、La、Te、Do、Re、Me、Fa、So。\n曲牌泛指曲牌體系以外嘅說唱同板式嘅曲調名稱。粵劇唱腔分兩大體系，一係板腔體系，另一係曲牌體系。主要分做牌子、大調同小調。曲調係有固定嘅旋律，包括：《陰告》（牌子）、《銀台上》（牌子）、《貴妃醉酒》（大調）、《罵玉郎》（大調）、《戀檀郎》（大調）、《秋江哭別》（大調）同《平湖秋月》（小調）。\n表演嘅場地.\n表演粵劇嘅場所一般分做臨時搭建嘅戲棚同永久性嘅戲臺。明朝時期，人民生活富裕，大戶人家會自設戲臺，招聘私人戲班。\n戲棚.\n早期戲棚內設置神像、安放神壇供奉神明。香港嘅戲棚大多嚮神誕同佛誕演神功戲，以供奉神明同酬神等。\n戲臺.\n戲臺嘅方位以底景分幕前幕後。兩則出入口叫做虎度門。戲臺貼近觀眾席嘅部份叫做台口。觀眾看到台口嘅左邊就係棚面嘅位置。棚面後面就係把子箱。鄰近把子箱嘅虎度門嘅底景位置叫做師傅位。師傅位嘅幕後部份嘅對面就係提綱。幕後除咗一道長走廊，全部係箱位，走廊盡頭就係大棚箱位。從觀眾嘅角度，左邊叫做雜邊，放雜箱；右邊叫做衣邊，放衣箱。\n虎度門又叫做「渡古門」，因「渡」同古字「度」相同，即渡過之意。因為以前演員所扮演嘅都係已故嘅歷史人物，所以外江班叫做「鬼道門」。嚮虎度門附近嘅「提綱位」所貼上嘅係一道「提綱」，係開戲師爺將故事、場次、鑼鼓、排場、角色嘅分配等簡略寫上，作為提示之用。嚮二十世紀三十年代或之前，行內人習慣只憑提綱提示，嚮冇詳細劇本之下，故事細節內容全靠爆肚嘅表演方式，所以叫做「提綱戲」。雖然好似笑話，但係可以見到粵劇伶人嘅功力深厚。但係後來有聲嘅影畫戲從美國登陸廣州，直接對粵劇造成衝擊，薛覺先認為「提綱戲」係戲行嘅陋習。因此薛覺先不斷追求完美劇本，促使粵劇急速發展。\n傳統嘅戲臺冇繁複嘅實景，全靠演員用身段同做手配合曲詞來塑造劇目嘅活動空間。觀眾通過演員嘅表演加以想像體會。如《金山寺》中所用嘅水旗、雲片，表現波濤洶湧；《遊園驚夢》中花燈把杜麗娘「因情成夢」嘅夢境形象化、浪漫化、莊嚴化。運用兩支旗幟來表現坐車，用做手來表達策馬、開門。早期粵劇戲臺冇佈景，戲棚才掛一幅布幕。好多時候利用一桌兩椅位置嘅變化，象徵不同景物，例如公堂、城牆、山丘等。二十世紀初，粵劇受話劇嘅影響，開始出現利用布類嘅東西製作成嘅「軟景」，嚮大帆布上繪畫城門、花園、宮殿，山林、河岸等景物，掛嚮天幕做佈景。後來，又出現利用木材類嘅東西製作嘅「硬景」。省港班興起後，戲台便出現立體佈景。工作人員用木材同布組成立體佈景，有亭台樓閣、假山、樹木、廳堂等等。後來，其他演員連「宇宙燈」、「吊鋼線」，都搬上粵劇舞臺。三四十年代，粵劇亦流行機關佈景，演員同道具可以移動、可以從天而降、可以升空、亦可以收喺台下面。另外，亦有嚮舞臺上噴射真水、頭盔安裝電燈泡、引爆火等技倆來吸引戲迷。\n行內習俗同術語.\n梨園嘅來歷.\n唐玄宗李隆基幼年喜愛歌舞。6歲嘅時侯，曾經為佢嫲嫲武則天嚮宮院即席表演歌舞節目《長命女》。因為表演精湛，所以博得在座一班皇親國戚同群臣嘅讚賞。李隆基繼位後，選定咗宮庭嘅一片梨園作為排練歌舞嘅場所，呢個就係梨園嘅來歷。自此，戲行內人自稱梨園子弟。\n戲橋.\n戲橋係開戲前派給觀眾嘅單張，作為介紹劇目之用。一般印上劇情嘅簡介、編劇、導演、演員表等等。\n紅船.\n十九世紀末至二十世紀初，粵劇戲班經常嚮廣州沿海巡迴演出，為咗方便行程，嚮紅船棲身。呢類戲班皆叫做紅船戲班。紅船船艙臥鋪分配同工人職責都有規定，成為日後戲班嘅基礎。一般來講，粵劇戲班分為本地班、外江班、本地外江班同過山班。\n爆肚.\n爆肚即係「即興」，可解作即時嘅創作。演員根據演出時嘅感情，作出同劇本有出入或者冇經彩排嘅發揮。\n撞板.\n嚮演奏或者唱曲嘅時侯，節拍或者速度出現錯誤。由於粵劇好受香港人歡迎，「撞板」成為形容「出錯」嘅俗語。\n欲免向隅.\n因為戲棚係臨時搭建嘅，觀眾席有好多竹柱，嗰啲角落叫做隅。欲免向隅就係說避免竹柱阻礙視線。\n紮、叔父.\n稱呼戲行長輩為「叔父」。「紮」意思係成名或晉升。呢兩個詞語同三合會嘅黑話相同。因為舊社會粵劇藝人奔走江湖，賣藝謀生，難免要同黑社會打交道。\n神功戲.\n嚮傳統節日中，百姓為咗酬謝神恩會舉行一連串慶祝活動，如舞龍舞獅、放鞭炮，更會籌集資金聘請戲班演出戲曲作為主要慶祝活動，呢個就叫神功戲。\n喺香港，神功戲泛指一切因神誕、廟宇開光、鬼節打醮、太平清醮同傳統節日而上演嘅所有戲曲。呢種演出唔係粵劇專有嘅，絕大部分嘅潮州戲同福佬戲演出都屬於神功戲。\n神功戲儀式流程一般為：\n傳統劇目.\n早期傳統劇目有「江湖十八本」，按麥嘯霞【廣東戲劇史略】所列：《一捧雪》、《二度梅》、《三官堂》、《四進士》、《五登科》、《六月雪》、《七賢眷》、《八美圖》、《九更天》、《十奏嚴嵩》、《十二道金牌》、《十三歲童子封王》同《十八路諸侯》，十一、十四、十五、十六、十七經已散佚，為早期演員嘅「開山戲」。\n同治中葉，有所謂「大排場十八本」，即：《寒宮取笑》、《三娘教子》、《三下南唐》（劉金定斬四門）、《沙陀借兵》（《石鬼仔出世》）、《五郎救弟》、《六郎罪子》（《轅門斬子》）、《四郎探母》、《酒樓戲鳳》、《打洞結拜》、《打雁尋父》、《平貴別窯》、《仁貴回窯》、《李忠賣武》、《高平關取級》、《高望進表》、《斬二王》（即《陳橋兵變》）、《辨才釋妖》（即《東坡訪友》）同《金蓮戲叔》。\n同治七年，有「新江湖十八本」，按郭秉箴【粵劇藝術論】所列：《再重光》、《雙國緣》、《動天庭》、《青石嶺》、《贈帕緣》、《困幽州》、《七國齊》、《俠雙花》、《九龍山》、《逆天倫》、《和為貴》、《鬧揚州》、《雙結緣》、《雪重冤》、《龍虎鬥》、《西河會》、《金葉菊》、《黃花山》。\n清朝光緒中葉，出現著重唱功嘅「粵劇文靜戲」，例如《仕林祭塔》、《黛玉葬花》、《蘇武牧羊》等，又稱為「大排場十八本」。中華人民共和國建國後，整理編寫嘅劇目有《寶蓮燈》、《平貴別窯》、《柳毅傳書》等。\n川劇亦有所謂「江湖十八本」即《幽閨記》、《綵樓記》、《木荊釵》、《玉簪記》、《白羅帕》、《百花亭》、《葵花井》、《鸞釵記》（《放白蛇》）、《白鸚鵡》、《三孝記》、《槐蔭記》、《中三元》、《聚古城》、《鐵冠圖》、《全三節》、《漢貞烈》、《五貴聯芳》、《藍關走雪》等。\n根據香港梁沛錦博士嘅【粵劇劇目通檢】，粵劇劇碼大約有一萬一千三百六十個。從二十年代起，大量嘅粵劇劇本大致可分為幾種類型：\n著名劇目.\n\"詳情請睇粵劇劇目一覽。\""}
{"id": "3059", "revid": "40670", "url": "https://zh-yue.wikipedia.org/wiki?curid=3059", "title": "粵劇劇團一覽", "text": "粵劇劇團一覽"}
{"id": "3060", "revid": "47089", "url": "https://zh-yue.wikipedia.org/wiki?curid=3060", "title": "粵劇劇目表", "text": "粵劇劇目表（跟粵拼嘅次序嚟排列）\nB C D F G H J K L M N P S T W Z\nJ.\n如用劉錫祥拼音，下面嘅名會響 Y 之下\nZ.\n如用劉錫祥拼音，下面嘅名會響 Ch 之下"}
{"id": "3062", "revid": "1814608", "url": "https://zh-yue.wikipedia.org/wiki?curid=3062", "title": "粵劇編劇一覽", "text": "以下係粵劇編劇名家一覽，據粵拼首字母順序分類：\nA\nB\nC\nD\nF\nG\nJ\nK\nL\nM\nN\nP\nS\nT\nW\nZ"}
{"id": "3071", "revid": "171096", "url": "https://zh-yue.wikipedia.org/wiki?curid=3071", "title": "情濃大地", "text": "《情濃大地》（）係香港無綫電視喺1995年推出嘅一部電視劇，喺1995年4月3號至4月28號首播，共20集，由劉仕裕監製。主題曲《故地濃情》及插曲《愛得不夠》都由何家勁主唱。\n演員.\n主要演員：\n其他演員："}
{"id": "3072", "revid": "40858", "url": "https://zh-yue.wikipedia.org/wiki?curid=3072", "title": "檳城", "text": "檳城（馬來文Pulau Pinang、意思係檳榔之島，馬來語爪夷文ڤينڠ），又叫檳榔嶼、檳州同庇能，係馬來西亞十三個聯邦州之一，馬來亞西北側，北隔玻璃市州同泰國南部相鄰，西隔馬剌呷海峽同印尼蘇門答臘島相對。\n交通.\n市內交通.\n市內有Rapid Penang公共巴士服務。另外，亦有 Central Area Transit 免費穿梭巴士畀遊客搭。\n陸運.\n檳島同威省之間以一條長達13.5公里（亞洲最長，世界第三）嘅大橋連接，簡稱檳威大橋，喺1985年起。檳威大橋直接連接馬來亞西海岸嘅南北大道（PLUS）高速公路，可達北部馬泰邊境嘅黑木山（Bukit Kayu Hitam）或南部馬新邊境嘅新山。另外，從威省北海（Butterworth）可以由鐵路南下直達吉隆坡或北上泰國嘅合艾同埋曼谷。\n水運.\n行人同埋車輛可以用渡輪來往檳島佐治城同埋威省北海；快艇服務至吉打州浮羅交怡島（亦稱蘭卡威）同埋印尼棉蘭（參閱\"周圍關係地圖\"）。\n空運.\n佐治城東南方16公里嘅峇六拜國際機場（Penang/Bayan Lepas International Airport），馬來亞北部主要機場。\n氣候.\n檳城氣候潮濕、多雨、炎熱，同馬來西亞大部分地區一樣全年氣温無咩大變化，屬於熱帶雨林氣候。\n另外，有時會有灰麈由蘇門答臘森林大火吹過嚟，影響天氣，呢個現象叫東南亞霾害。\n歷史與文化資產.\n喺馬來語中檳城稱為檳榔嶼(Pulau Pinang)，呢係因為早期島上遍植檳榔樹而得此名。1786年8月11日，英國東印度公司嘅代表，法蘭西斯．萊特船長(Captain Francis Light), 從吉打蘇丹取得檳島，並命名其為“威爾斯王子島”(Prince of Wales Island)，把登陸地稱為喬治市，爾後成為檳城嘅首府。檳城因此成為英國最早喺遠東殖民嘅貿易自由港。喺萊特開闢檳城之前，檳榔嶼已經係東西方貿易途經馬剌呷海峽，所共知可以取得良好品質飲用水嘅地方。水源地相當於現在嘅Dato Kramat及Batu Uban之間嘅地區，當時已有聚落存在。"}
{"id": "3077", "revid": "259", "url": "https://zh-yue.wikipedia.org/wiki?curid=3077", "title": "筲箕灣", "text": "筲箕灣（；英文：Shau Kei Wan或Shaukiwan或Show Ke Wan；灣舊讀環，今讀彎，所以有時誤寫筲箕環；明音記稍箕灣）位於香港島嘅中心北岸嘅東便，係香港最早開發嘅地區之一。開埠之前，已經有漁民喺呢個海灣度住。地區行政上，筲箕灣係屬於東區。\n史.\n大明《粵大記》中記有稍箕灣，相信明代之時已有人住。\n筲箕灣喺英國未得到香港之前，已有人住。因為呢處啱避風舶船，有好多水上人住響艇度。而岸邊亦有好多舖，一面供給水上人日用品，而另一方面水上人賣海產畀岸上居民。因而係個市集。1865年香港政府統計，筲箕灣有603隻船，307間屋同舖，規模相當大。香港早年有好多海賊，佢哋打劫商船，會響筲箕灣賣賊贜。\n雖然家下有唔少傳筲箕灣舊稱餓人灣，之但係1865年香港政府統計，係將兩者分開。況且大明時已有記有筲箕灣，呢個傳說係唔係咁對路。\n諺語.\n「英雄淪落筲箕灣，不知何時到中環」，為早年一句彥語，意喻筲箕灣一地相當隔涉。"}
{"id": "3120", "revid": "2913", "url": "https://zh-yue.wikipedia.org/wiki?curid=3120", "title": "粵文維基百科", "text": "係維基百科協作計劃嘅粵文版，由非牟利組織──維基媒體基金會喺2006年3月25號成立。而家粵文維基計有篇文章。喺維基百科321種語言入面，用文章數量嚟計，規模排第66位，係各種中文版本嘅第三，排響中文維基百科同閩南話維基百科後邊。粵文維基排位最高去到第65位，響2021年7月首度出現。\n名.\n2006年4月表決，Cantonese Wikipedia 稱為「粵語維基百科」，Wikipedia 嘅候選名有「Wikipedia」、「維基百科」、「維奇百科」、「棫佳百科」同「域奇百科」。「維基百科」以廿五票當選，「域奇百科」得五票，「棫佳百科」得一票，「Wikipedia」〇票。Cantonese 嘅候選有「廣東話」同「粵語」，「粵語」以十九票當選，「廣東話」以十三票落選。\n頭版就沿用返中文維基百科用開嘅副題「海納百川，有容乃大」。\n名稱之爭.\n雖然，2006年表決名稱時已決定用「粵語」，但仍尚有爭議，頭版更長期用「廣東話維基百科」一詞。喺2007年4月，有人再提用「廣東話維基百科」之稱，一番討論之後，始終無法達成共識。於2009年5月，頭版就改用「廣東話維基百科」、「廣府話維基百科」、「粵語維基百科」三者隨機顯示。\n喺2013年8月，有用戶提議改名做「粵文維基百科」，理據係因為粵語係講嘅，寫出嚟嘅叫做粵文，所以粵文比粵語更貼切，重可以解決名稱爭議，後來經過討論同投票，社群大部份人同意呢個名，最後喺9月中正式改名。\n不過喺其他語言版本嘅語言欄位連返去粵文版本嘅連結名，就一路維持住自開站以嚟用開嘅「粵語」。\n域名之爭.\n粵文維基百科代碼由創站開始都係「zh-yue」，但唔少網站用戶(維基友)覺得噉樣會矮化粵文，而且「zh-yue」亦唔合 ISO 639-3 提議嘅「yue」。雖然元維基同意將代碼改成yue，並且經已喺立案（睇），但到而家都因為技術問題而未有落實呢個改變嘅時間表。\n亦有部份嘅維基友想改做「can」、「jyut」或者「yud」、「yïd」。\n狀況.\n粵文維基百科目前計有篇文，包括討論頁、跳轉頁之類就有版，一共編輯咗次。參與人手方面，粵文維基百科共有個註冊戶口，其中活躍用戶有個。主要嚟自香港、澳門、廣東，亦有嚟自廣西同海外，當中有個管理員同個事務員幫手管理成個網站。\n而家粵文維基文章數量排位去到第66位。之前粵文維基有四次去到第79位後都跌返落嚟，分別係：2010年1月頭到1月中、2015年1月頭到8月底、2015年10月頭到11月中、2016年3月頭到3月底。2016年5月中到5月底，排位頭一次上第78位，之後一度失守，到同年9月底收復返。跟住粵文維基維基排名一路穩步上揚，2018年1月中上過第73位，不過好快跌返落嚟，直到2020年3月底收復返，再響4月底升上第72位，之後排名一路升，2021年7月頭一次上到65位，同年12月失守；2022年6月第二度上到65位，同年8月失守，跌返落66位。\n彈.\n成立嘅根據.\n有批評認為，由於粵文維基百科同中文維基百科都係寫漢字，所以粵文維基百科無必要獨立存在。不過，隨著多個國家各種方言嘅維基百科嘅建立（其中包括多個），粵文維基百科嘅存在已經有咗好多個板可以參照。亦有人認為，所謂方言只係官方重視一種語言而輕視另外一種語言嘅結果，實際無所謂嘅方言，粵文並唔係一種方言而係一種獨立嘅語言。大多數粵文維基百科嘅編者同意爾個觀點。另外有人認為，使用同一種文字並唔影響粵文維基百科獨立存在，例如多種歐洲語言都用拉丁字母，但係佢哋係獨立嘅語言。 \n另外考慮到無論係喺港澳定係內地粵文地區大家平時睇嘅書報都係用中華民國國語書寫，因此有人認為國語事實上更符合粵文人口嘅閱讀習慣。而由於粵文維基百科多數文唔夠中文維基百科咁充實，更加令人質疑粵文維基百科嘅實用性同必要性。更有人覺得粵文維基百科只有體現粵文獨立性嘅象徵意義。不過，只要將兩邊講同一樣嘢嘅文對比下，就會發現，有部分的確係粵文維基百科嗰篇，比中文維基百科嘅更好更豐富。\n粵文用字用詞.\n有批評意見提出，粵文有好多常用字嘅正確寫法並未查明，有啲詞亦無標準寫法。爾個係粵文維基百科發展期間，客觀存在嘅問題。為此，爾度開咗專門版面來規範字詞嘅用法，將渠逐漸解決。\n有人認為，粵文書面表達同中文普通話本身差別唔大，不過喺粵文維基百科，有啲編者就特登用口語來突顯兩樣嘅差異，例如：雖然粵文入面都有食物同食品爾兩個詞，但係粵文維基百科個別編輯者情願揀個同普通話唔同，又好少喺文字上用到嘅「嘢食」。對此，粵文維基百科編者回應話，維基係實用嘅工具，而且過度口語化嘅質問，喺20世紀初白話文運動嘅時候已經出現過好多次。 \n有意見批評，粵文維基百科入面用咗太多粗口字，甚至攞來做性器官嘅名，又聲稱爾個係爾度嘅特有現象。其實噉係對部分粵字用法嘅誤解。\n繁簡爭議.\n有維基用家覺得粵文維基百科淨係用深筆字，無照顧到簡筆字用家嘅需要。為此，2009年5月4號，粵文維基百科行出咗繁簡字處理嘅第一步，整咗個Javascript寫嘅架生，但係後來從2010年7月1號開始用落有問題。關於深筆字同簡筆字點樣處理仲喺度拗緊。 2013年8月有用家重新執過個架生，解決咗部分問題，並且提供源代碼同搜索結果轉換等新功能。\n地域中心問題.\n由於粵文維基百科嘅參與者多數係香港人，有人認為粵文維基百科好可能會出現地域中心。不過，粵文維基百科並唔拒絕香港以外地區用家嘅編輯，亦唔會將啲文改到更啱香港人嘅樣。2013年起有幾個廣東省嘅用家，持續活躍參與，加入咗唔少同廣東有關嘅內容。"}
{"id": "3126", "revid": "158703", "url": "https://zh-yue.wikipedia.org/wiki?curid=3126", "title": "維基百科", "text": "維基百科（，）係一個建基於wiki嘅多語言嘅百科全書協作計劃，亦係一部用唔同語言寫成嘅百科全書，佢嘅目標同宗旨係為地球上嘅每一個人提供自由嘅百科全書——用佢哋自己揀嘅語言嚟寫嘅，全世界知識嘅總和。\n維基百科全書喺2001年1月15號正式成立，由維基媒體基金會負責維持，截至年，維基百科數第一嘅英文維基百科已經有550萬篇文，而所有253種語言嘅版本一共突破4700萬篇文，而粵文維基百科亦有篇文（截至年號），其中文章數前15名嘅維基百科一共佔總文章數嘅75%，大部分頁面都可以由任何人使用瀏覽器嚟睇同修改，英文維基百科亦促成咗其他計劃，例如維基新聞、維基教科書，雖然亦造成對呢啲所有人都可以編輯嘅內容準確性或正確性嘅爭議，但如果所列出嘅來源係受到肯定嘅話，佢嘅內容亦會具有一定嘅水平。\n維基百科開放畀任何人寫，咁得到更多人唔同嘅修訂，資料就越豐富，但同時亦被學界懷疑可信度。佢靠共識唔靠學歷，容易俾人竄改搞破壞。不過近年研究搞壞通常好快改返正，而內容同其他百科全書一樣咁準確。\n目前維基百科主伺服器喺美國佛羅里達，喺南韓首爾同荷蘭阿姆斯特丹有額外伺服器。內容受當地法例規範。\n特點.\n維基百科本身有三個特點，同傳統嘅百科全書好唔同：\n本身有唔少引人注意嘅特點，正係呢啲特點令維基百科有別於傳統嘅百科全書。可以睇埋。\n版權.\n維基百科文本內容跟GNU自由文檔許可證發布，有自由軟件基金會嘅領袖、自由軟件運動嘅先驅理查德·斯托曼（Richard Stolman）博士嘅支持。斯托曼博士係少數幾個喺維基百科或者Nupedia（另一個內容開放嘅百科全書）開始之前就提出編撰一個自由嘅百科全書嘅人士（睇佢嘅論文，\"The Free Universal Encyclopedia and Learning Resource\"）。\n語言版本.\n隻隻文各有各版本，佢哋嘅運作都係獨立嘅，編寫文章唔受其他版所限，同一主題嘅文亦唔一定要由其他版本翻譯過嚟，用機器或者網絡自動翻譯嘅文章係絕對唔會被允許嘅，但係鼓勵跨語言嘅編輯者利用人工嚟進行翻譯，唔同嘅語言版本具有相同政策規範，例如「中立嘅觀點」，但其中可能有部份細節上嘅差異，文章同圖片喺唔同語言版本間可供分享，早期係以（InterWiki）嘅方式分享，後嚟轉咗使用「維基共享資源」（Wikimedia Commons），喺大部分嘅語言版本入面，翻譯過嚟嘅文章只佔文章總數嘅一小部份。\n根據嘅網絡流量測量服務，截至年，全球所有維基百科版本嘅總文章數同埋編輯次數分別超過1,630萬條同埋9.57億次，而英文維基百科（en.wikipedia.org/）嘅流量就佔咗維基百科總流量大概21%同45%（超過337萬條同4.05億次），其餘54%就由其他語言嘅維基百科分佔。而根據知名嘅Alexa Internet網路流量統計網站排名，維基百科目前係世界第八、美國第六大網站，亦係世界第一大無廣告網站。\n以下列出嘅係文章數頭15名嘅維基百科語言版本，依照世界標準時2018年4月1號嘅文章數排序，最新數據如下：\n守則.\n呢啲守則令成個計劃能夠平穩同埋有成效咁展開，以下只係其中嘅一啲守則。\n參與嘅人.\n維基百科係由全球無數志願學者、玩家、學生等等有知識嘅人一齊建築嘅。計劃嘅參與者叫做。參與者嘅人數喺度不斷咁增加，特別係受到良好教育嘅人士。\n成個計畫冇所謂嘅主編。兩個創立維基百科嘅人，占美·威爾斯（Jimmy Wales，一個小型互聯網公司Bomis嘅CEO）同拉里·桑格（Larry Sanger），鍾意將自己睇成係負責防止計畫走回頭路嘅普通參與者。\n喺計畫嘅最初幾年，桑格係威爾士請嘅一個職員，負責管理維基百科（同Nupedia）；當出現意見分歧，佢可以聽完各種意見後作最終決定。但係隨著資金嘅短缺，桑格最終不得不辭職，不過佢依然參與維基百科計劃。\n占美·威爾士同全體維基友，而家負責桑格之前嘅部分工作。為維基百科作出過貢獻嘅其他現時同過去Bomis嘅僱員包括Tim Shell，Bomis嘅創辦人之一，同程序員Jason Richey以及Toan Vo。\n審核機制.\n維基百科係個民主制、精英制、獨裁制嘅混合。通常大部分嘅內容，由一般嘅維基友討論、修改，通常係以民主嘅形式。維基百科嘅系統裏面同時有資深嘅網友擔當管理員，佢哋擁有比普通維基友更大嘅權力，好似刪除文章或者封鎖用戶。好敏感嘅議題，就由珍寶·威爾士最後把關。\n歷史.\n維基百科最初嘅構想係拉里·桑格（當時Nupedia主編）同一個電腦程序員Ben Kovitz喺2001年1月2號喺美國加利福尼亞州嘅一次談話中最早提出嘅。Kovitz當時係wiki程序嘅協作開發者之一（而家重係）。當佢喺晚餐向桑格解釋wiki嘅概念嗰陣，桑格即刻發現wiki可能係整一個更開放嘅百科全書計劃嘅技術。喺之前嗰幾個月，桑格同佢嘅老闆威爾士，Bomis, Inc. 嘅總裁兼CEO，討論過點樣通過建立一個更開放、輕鬆嘅計劃嚟協助Nupedia發展。\n因此桑格即刻說服威爾士喺Nupedia入面建立一個wiki。Nupedia嘅第一個wiki喺1月10號上線，不過喺Nupedia嘅編緝人員入面遇到極大嘅阻力。因此，一個新嘅以「維基百科」（Wikipedia）命名嘅新計劃喺1月15號喺wikipedia.com正式啟動。位於聖地牙哥嘅伺務器同電纜都係由威爾士捐嘅。\n喺科技站點Slashdot嘅三次報道後，維基百科開始受到越嚟越多嘅關注，此外Google一日亦會帶嚟成百人嘅新流量。\n英文維基百科喺2001年2月12號達到1,000頁，9月7號達到10,000篇文。喺計劃嘅第一年，有超過20,000篇文俾人整咗出嚟，平均每個月1,500篇。2002年8月30號，已經有40,000篇文。成長嘅速度自計劃之初就喺度平穩咁增長。\n隨之而嚟嘅就係國際化嘅維基百科，2001年5月，13個非英文維基百科版本計劃開始（包括阿拉伯文、中文、荷蘭文、德文、世界文、法文、希伯來文、意大利文、日文、葡文、俄文、西班牙文同瑞典文）。到9月，又有三個語言版本加入咗維基百科大家族。到咗嗰年尾，挪威文等另外三個語言版本亦宣布成立。\n2002年2月，由Edgar Enyedy領導，非常活躍嘅西班牙文維基百科突然退出維基百科並起咗佢哋自己嘅自由百科（\"Enciclopedia Libre\"；enciclopedia.us.es）；理由係未來可能會有商業廣告同失去主要嘅控制權。同一年10月，喺維基百科參與者Daniel Mayer（maveric149）同其他參與者試圖重新整合兩個計劃，但係Enciclopedia Libre嘅參與者投票決定，喺維基百科能夠提出一個團圓提案之前，反對重新整合。然而，Enciclopedia Libre嘅用戶唔排除喺未來重新合併嘅可能性，同埋希望繼續同維基百科保持聯繫。呢場紛爭亦引起咗關於非英文維基百科版本嘅角色嘅廣泛討論，並且直接導致非英文維基百科嘅幾項重大改革。\n亦成日有破壞者訪問維基百科同埋大肆破壞計劃，通常呢啲破壞都會好快被修複，但係對英文維基百科頭版嘅不斷破壞最終導致頭版被「保護」，以確保得管理員先可以修改佢。\n2002年3月，用戶ID24開始喺英文維基百科發表好多極左文章，關於佢嘅激烈討論最終導致嚴重嘅人身攻擊，珍寶·威爾士最終喺2002年4月禁止ID24對維基百科進行編輯（但係畀佢繼續睇）。而成日喺德國歷史相關嘅文章入面發表親右翼觀點，同埋導致多次爭論嘅用戶「Helga」，就喺2002年9月被禁止編輯維基百科。\n2002年8月，喺珍寶·威爾士宣布佢將唔會喺維基百科上面刊登商業廣告之後冇耐，維基百科嘅網址（域名）由wikipedia.com變成wikipedia.org。\n同年10月，Derek Ramsey（Ram-Man）開始用機械人軟件（bot）自動添加有關美國城市嘅信息。呢啲文章都係自動由人口普查報告度產生嘅。同時，類似嘅程序重用喺部分其他議題。\n2002年12月，兄弟計劃Wiktionary（維基辭典）正式開始；佢嘅宗旨係建立一個所有語言嘅詞典。佢同維基百科喺同一個伺務器上運行，用同樣嘅軟件。\n2003年1月，維基百科開始支援TeX數學公式顯示，代碼由編寫。\n2003年1月22號，英文維基百科達到10萬篇文嘅里程碑，並再次被Slashdot報道，兩日後，當時第二大嘅維基百科，德文維基百科，亦達到1萬篇文里程碑。\n軟件同硬件.\n維基百科採用嘅wiki軟件版本係由Clifford Adams編寫嘅UseModWiki（第一版）。2002年1月，維基百科開始喺PHP wiki軟件上運行，並使用MySQL數據庫。Magnus Manske重特別為維基百科專門寫咗好多功能（第二版）。之後冇耐，隨著人流增加，網站速度明顯下降，到咗幾乎無法編輯文章嘅地步。對軟件嘅一啲修改只能應付暫時嘅需要。跟住由頭開始寫過成個程序；由2002年6月開始，一個新嘅程序開始運行（第三版）。從此開始負責修補同維修程序同埋數據庫。目前所用軟件叫做MediaWiki。\n2005年1月，維基百科運行喺佛羅里達州嘅39個伺務器。到咗2005年9月，伺務器嘅數量已經加至100幾個，分佈喺全球四個地方。\n類似計畫.\n維基百科成日被攞嚟同下面嘅計畫做比較："}
{"id": "3153", "revid": "42683", "url": "https://zh-yue.wikipedia.org/wiki?curid=3153", "title": "鬼火", "text": "鬼火，卽燐火或磷火，亦叫青燐或青磷，火光青綠，乃屍身腐敗之火。見諸墓地等多屍體地方。由於唔太光，晚黑會顯眼啲。人或動物之身，含磷，屍體腐化嗰陣，會產生磷化氫，周邊氣溫高啲，磷化氫與空氣中自燃，化成鬼火。夏天氣溫高啲，出現嘅機會多啲。火燄唔明顯，淨係天黑先至易啲畀人睇到，查實日頭都有，不過難睇到啫。"}
{"id": "3155", "revid": "42683", "url": "https://zh-yue.wikipedia.org/wiki?curid=3155", "title": "馬來西亞", "text": "馬來西亞（；馬來文：Malaysia），粵多稱呼馬拉或，係東南亞一國。馬來西亞俾南中國海分為兩個部分：位於馬來半島嘅西馬來西亞，即係馬來亞，北接泰國，南部隔住柔佛海峽，以新柔長堤同埋第二通道連接新加坡；東馬來西亞，位於婆羅洲島嘅北部，南部接印度尼西亞嘅加里曼丹，汶萊國就夾喺沙巴州同埋沙撈越州之間。馬來西亞係東盟（ASEAN）嘅創立成員之一。\n歷史.\n自古以來，來往中國、印度同其他更遙遠國度嘅商船川航馬六甲海峽，令馬來半島崛起成為東南亞主要嘅貿易中心。喺托勒密嘅地圖上，馬來半島被稱為「黃金半島」，馬六甲海峽就係Sinus Sabaricus。歷史上最古老嘅馬來王國喺公元10世紀時發展自沿海港口城市，包括吉打州嘅狼牙修（Langkasuka）及布秧穀（Lembah Bujang），霹靂州嘅木歪（Beruas）及Gangga Negara，以及吉蘭丹州嘅Pan Pan。伊斯蘭教喺14世紀傳至登加樓州。15世紀初，拜里米蘇拉創立馬六甲王朝（滿刺加），但馬六甲王朝嘅繁榮就迎來咗葡萄牙喺1511年嘅入侵。之後荷蘭同英國相繼以馬六甲為殖民中心，並控制馬六甲海峽。\n英國喺1826年設立咗海峽殖民地並漸漸嘅喺馬來半島擴展影響力。海峽殖民地包括檳城、新加坡及馬六甲。萊特（）喺1786年開拓並發展檳城為軍事及商業中心。但檳城好快俾斯坦福•萊佛士（）爵士喺1819年開拓嘅新加坡取代。兩年之後，英國喺1824年下佔領馬六甲，並成立咗歸駐喺加爾各答嘅英國東印度公司所管轄嘅海峽殖民地。1867年，喺倫敦嘅殖民廳接管海峽殖民地。\n同時，幾多馬來州屬嘅統治者為咗解決州內嘅紛爭而向英殖民者求助。喺殖民廳接管海峽殖民地嘅十年內，一啲馬來半島西海岸嘅馬來州屬亦同時被英殖民者控制。海峽殖民地嘅商人都希望英國政府介入馬來半島產錫州屬嘅內政。華僑黨派嘅紛爭及內戰使英政府採取咗有利於商人嘅炮艦外交（）。1874年嘅最終導致英殖民者嘅權力擴張。喺20世紀之前，由彭亨、雪蘭莪、霹靂及森美蘭州組成嘅馬來聯邦（非馬來亞聯邦）為英總督們所管轄。呢啲總督聽令於駐喺新加坡嘅最高專員兼海峽殖民地總督。最高專員就直接向倫敦嘅殖民廳報告。\n其他嘅馬來半島嘅州屬被稱為馬來屬邦。雖然佢哋唔直接屬於英殖民者，但州內都駐有英國參政司。四個北部州屬：玻璃市、吉打、吉蘭丹及登加樓曾經被泰國統治。英屬北婆羅洲（而家嘅沙巴州）曾被蘇祿王朝統治，英籍嘅布洛克家族就管轄擁有大片森林嘅沙撈越州。第二次世界大戰時日軍嘅統治及戰後馬來亞共產黨嘅叛亂促使越來越多人支持馬來亞嘅獨立。戰後英國政府成立馬來亞聯合邦嘅計劃招來咗強烈嘅抗議。馬來族群要求一個更有利於佢哋嘅制度，並且強力反對新加坡嘅加入。同時佢哋亦唔允許雙重國籍制度，因為噉會令唔少嘅移民族群持有馬來亞及祖國嘅國籍。馬來半島最終喺1957年8月31號成為獨立嘅馬來亞聯邦。呢個新嘅國家並唔包括新加坡。\n一個名為馬來西亞嘅聯邦國家喺1963年9月16號成立。佢納入咗馬來亞聯邦，英屬新加坡，北婆羅州（改稱沙巴）及沙撈越州（後兩者處喺婆羅洲上）。汶萊蘇丹雖然曾表示有意加入，但最後因為石油利益糾紛而放棄。馬來西亞喺獨立初期所面對嘅危機包括印度尼西亞想佔有馬來西亞嘅意圖，新加坡喺1965年嘅退出及1969年5月13號種族衝突（史稱513事件）。菲律賓亦曾經喺呢個時期聲稱擁有沙巴州嘅主權因汶萊蘇丹喺1704年將佢東北嘅領地讓畀蘇祿蘇丹。呢個問題重未全面解決。\n1969年之後，第二任首相敦阿都拉薩推展嘅意喺增強土著喺經濟領域控制嘅馬來西亞新經濟政策遭到其他族群嘅反對。至此以後，馬來西亞維持種族政治嘅均衡並發展佢獨特而有利於馬來民族（稱）及中庸伊斯蘭教嘅經濟及政治制度。\n1981年至2003年間，喺第四任首相馬哈迪嘅領導下，馬來西亞從一個普通嘅發展中國家轉變成一個新興嘅工業化國家，經歷巨大嘅經濟成長。喺呢段期間，馬來西亞嘅地理景觀亦因為多項大型計劃而改變。1997年亞洲金融風暴前，馬來西亞喺全球經濟競爭力排名表上躍居第廿一位，人均年收入從1986年嘅1830美元增加到1996年嘅3627美元，國民富裕程度喺整個東南亞地區僅次於星加坡同汶萊，係泰國嘅2倍同印尼嘅5倍。馬哈迪政府亦嘗試將馬來西亞打造成區域教育中心，教育同語言政策漸趨寬鬆同開放，包括畀英語成為好多公立同私立大專院校嘅教學語言、中小學英文教數理政策，以及畀華文教育組織建立南方學院、新紀元學院同韓江學院。因為努力推動經濟改革，馬哈迪亦被尊稱為「馬來西亞現代化之父」。\n1998年，亞洲金融風暴令馬來西亞嘅經濟同政局嚴重受挫；馬哈迪喺公開批判貨幣投機家暨股票投資家索羅斯等外匯投機客、下令禁止股票放空嘅同時，拒絕時任副首相安華以及國際貨幣基金組織嘅危機緩解「藥方」，對貨幣進行管制。經濟專家當時認為外資將因此卻步，馬來西亞會步入經濟衰退期；之後馬哈迪嘅政策收到成效，領導馬來西亞走出金融危機，經濟復甦步伐係當時受金融危機打擊國家中最快嘅。1999年，馬來西亞重新步上經濟成長軌道，經濟增長率接近金融危機前嘅水平，嗰年經濟成長率約達6%；2000年，馬來西亞獲國際評級機構穆迪調升評級，指佢經濟發展前景穩定，整體經濟表現優於鄰近嘅泰國、印尼同菲律賓等國。\n政治.\n馬來西亞行君主立憲制。佢嘅象徵性統治者稱為馬來西亞最高元首（Yang Di-Pertuan Agong），由九個馬來州屬——柔佛、雪蘭莪、吉打、霹靂、吉蘭丹、彭亨、登加樓嘅蘇丹（Sultan），加上森美蘭嘅嚴端同埋玻璃市嘅拉惹之中輪流擔任，每任為5年。另外四個州屬由象徵性州元首（Yang Di-Pertuan Negeri）統治。\n馬來西亞政府制度同相似，因為馬來西亞曾經係英國殖民地。但實際上，行政執法部比司法部嘅權利大。法律規定每五年內必須舉行一次。\n行政執法權主要係喺首相所領導嘅內閣手中，馬來西亞憲法規定首相必須係馬來西亞國會下議院議員，並且佢對下議院嘅控制必須得到最高元首嘅承認。內閣係喺馬來西亞國會上議院及馬來西亞國會下議院中選出。內閣須向上下議院報告。\n國會由上議院及下議院組成。所有69位上議員嘅任期為三年，只能續任一屆。其中26位由13個州議會選出，另外43位則由最高元首委任。219位下議員係喺全國各選區中被選出，任期最長五年。聯邦政府及州政府分別擁有立法權。\n州政府由州議會選出嘅州務大臣或州首席部長領導。州議會嘅作用係輔助蘇丹或係州元首。\n馬來西亞實行議會君主立憲嘅政治制度。根據1957年7月2號正式宣佈嘅《馬來亞聯合邦憲法》，馬來亞聯合邦為議會君主立憲制國家，最高元首為國家首腦、伊斯蘭教領袖兼武裝部隊統帥，由馬來西亞統治者會議選舉産生，任期5年。最高元首擁有立法、司法同埋行政嘅最高權力，以及任命首相、拒絕批准同埋解散國會等權力；最高立法機構係國會，由下議院同埋上議院組成；各州設立州政府同埋州議會，州首腦係蘇丹或州長（檳榔嶼同馬六甲），各州由州務大臣或首席部長管理行政；兩次大選間隔唔超過5年。1963年馬來西亞聯邦成立後，將1957年憲法改名為馬來西亞聯邦憲法，繼續沿用。憲法嘅規定，奠定咗馬來西亞政治發展嘅基礎。\n馬來西亞現任首相係依斯邁沙比里。做得最耐嘅係馬哈迪，佢喺馬來西亞歷史上曾經長期擔任巫統嘅主席，五次蟬聯首相，在位長達22年，尊稱「馬來西亞現代化之父」。\n馬來西亞從1959年舉行獨立後嘅第一屆大選開始，至今一共舉行咗13屆大選。喺以往嘅歷次大選中，儘管朝野政黨都展開咗激烈嘅競爭，但基本上一直由巫統為首嘅政黨聯盟執政。下議院有219個議席，議員任期5年。上議院有70名議員，其中44名由最高元首任命，另外26名由各州立法議會各推派兩名，任期3年。\n馬來西亞最高法院喺1985年1月1號正式成立。1994年6月改名為聯邦法院。設有馬來亞高級法院（負責西馬）同埋婆羅州高級法院（負責東馬），各州設有地方法院同埋推事庭。另外重有特別軍事法庭同埋伊斯蘭教法庭。\n馬來西亞根據憲法實行多黨制嘅政黨制度，但實際實行嘅並唔係典型嘅西方多黨制，而係一種由幾個政黨聯合組成政黨聯盟執政嘅制度。呢種政黨聯盟形式最早出現喺1955年4月馬來亞聯邦獨立前，當時嘅巫統、馬華公會同埋國大黨為謀求馬來亞嘅獨立成立咗「馬華印聯盟」，1957年馬來亞聯邦獨立後，「馬華印聯盟」即成為執政黨；1965年4月，為壯大力量，馬華印聯盟同東馬兩州嘅「聯盟黨」結盟，組成咗「馬來西亞聯盟黨」；1969年，馬來西亞聯盟黨喺大選中失利，後進行調整組建咗一個新嘅政黨聯盟即國民陣線，從此喺歷次大選中都穩操勝券，執政至今。國民陣線當初成立時有巫統、馬華公會、國大黨等9個政黨組成，後來政黨嘅數目偶有增減變動，目前共有14個成員黨。喺國民陣線內部，各成員黨保持相對嘅獨立性，但受各成員黨主席組成嘅國民陣線最高理事會領導，國民陣線嘅主席一般由巫統主席同埋署理主席分任。喺大選中，各成員黨以共同嘅政治主張同埋競選宣言參加競選，加強團結同埋戰鬥力，噉令國民陣線成為馬來西亞最強大嘅執政黨聯盟。\n行政區.\n馬來西亞一共由13個州屬（State，馬來話Negeri）同埋3個聯邦直轄區（馬來話Wilayah Persekutuan）組成。\n地理.\n馬來西亞主要由中間隔著南中國海嘅東馬同西馬組成。馬來西亞大部分嘅沿海地區都係平原，中部則係佈滿茂密熱帶雨林嘅高原。最高山峰係處於沙巴州（Sabah）嘅京那巴魯山（Gunung Kota Kinabalu，山又名「中國寡婦山」或「神山」，係東南亞最高嘅山），高4095米，以每年5毫米嘅速度長高。馬來西亞靠近赤道，氣候潮濕炎熱。每年四月至十月間吹西南風，十月至二月間吹東北風。\n布城（Putrajaya）係一個新建立嘅政府機構中心，建立嘅目嘅主要係舒緩馬來西亞最大都市吉隆坡嘅交通阻塞。首相署喺1999年開始搬去布城，預料將喺2005年搬遷完畢。吉隆坡依然係國會所喺地及國家商業及經貿中心。其他主要城市包括檳城（喬治市），怡保同新山。\n經濟.\n馬來西亞係個中等富裕嘅國家。喺新經濟政策下，佢喺1971至2000年期間從一個原料出產國轉換為一個新興嘅多元工業經濟。經濟成長主要依賴製成品出口，尤其係電子製品。因此全球經濟蕭條及資訊工藝嘅衰退對馬來西亞帶來嘅打擊尤其大。2001年，國內生產總值只有0.3%，主要原因係出口量跌咗11%。然而，有效嘅經濟振興配套令馬來西亞得以減輕經濟危機嘅打擊。\n吉隆坡穩定嘅宏觀經濟環境，維持喺或低於3%嘅通貨膨脹率及失業率，加上佢充足嘅外匯儲備及較小嘅外債令類似1997年亞洲經濟危機嘅經濟蕭條再次發生喺馬來西亞嘅可能性變得非常之細。雖然係噉，面對著競爭能力唔夠及高債務等問題嘅大企業為馬來西亞經濟遠景帶來負面影響。\n馬來西亞主要嘅股票市場係吉隆坡股票市場及MESDAQ（科技股市）。\n基礎建設.\n馬來西亞係亞洲基礎建設最發達嘅國家之一。馬國嘅電信網絡喺東南亞僅次於新加坡，有470萬固網用戶，超過三千萬嘅手機門號。馬來西亞一共有7座國際港口，其中最大嘅港口係喺雪蘭莪巴生市嘅巴生港，其他主要港口有柔佛依斯干達公主城嘅丹戎帕拉帕斯港、檳城港、關丹港、東馬沙撈越嘅丹絨瑪尼港等。\n全國有超過95%人民可以享用乾淨水源。雖然鄉村地區一直係馬來西亞重大嘅發展焦點，但係鄉村仍然落後，例如馬來西亞半島東海岸。\n馬來西亞公路網涵蓋98,721公里（61,342英里），當中包括長達1,821公里（1,132英里）嘅高速公路同大道。馬國最長嘅高速公路係南北大道，大約800公里（497英里）長，由泰國邊界去到新柔長堤。其他主要高速公路有橫跨檳威海峽嘅檳威大橋同埋二橋（東南亞最長嘅跨海橋），東海岸嘅東海岸大道、巴生谷地區嘅新巴生河流域大道、白蒲大道同柔佛新山市嘅東疏大道同馬新第二通道高速公路。相較於西馬，東馬嘅公路系統無咁發達同完善。\n馬來西亞境內一共有118座機場，其中38座鋪設硬面跑道，主要嘅國際機場有吉隆坡－雪邦、檳城、亞庇、古晉同新山－士乃。馬來西亞嘅國家航空公司係馬來西亞航空，提供國際同國內航班。另外，主要私營航空公司有亞洲航空、全亞洲航空同馬印航空。馬來西亞鐵路系統由國營馬來亞鐵道擁有，總長度有。鐵路路線分佈喺西海岸同東海岸內陸地區，而巴東勿剎站（臨近泰國）至金馬士站嘅鐵路係覆線電氣化，並備有電動列車行駛。而東馬沙巴嘅蒸汽式鐵路，由丹南至沙巴州首府亞庇，而沙撈越依家仲未有鐵路。\n吉隆坡係馬來西亞唯一一個設有城市軌道交通嘅城市，巴生谷綜合運輸系統綜合咗各種交通工具，包括通勤列車、輕快鐵、單軌鐵路、地下鐵同巴士等。而喺十五碑嘅吉隆坡中央車站係馬國最大嘅火車站同巴士樞紐，亦提供往返吉隆坡國際機場（機場快鐵）同梳邦機場（天空花園線）嘅機場鐵路服務。另外，喬治市、新山同古晉亦有意起城軌系統，其中新山將會設有以快捷通巴士為主嘅公交系統，並有一條地下鐵線通往新加坡；喬治市同古晉就有待中央政府審核。\n傳統上，馬來西亞嘅能源生產主要依靠煤炭、石油同天然氣。馬來西亞依家具有13GW嘅發電能力。不過，馬來西亞天然氣儲量只得33年，石油儲量只得19年。因應呢個情況，馬來西亞政府努力發展可再生能源依家發電量有16%嚟自水力發電，其餘84%嚟自火力發電。石油同天然氣工業依家由國營石油公司國油所掌控，而成個能源部門由所管理，佢係依據2001年能源委員會法所成立，掌管半島同沙巴州能源。\n馬來西亞全國一共有1486間警局同埋316間消防局。\n人口.\n馬來西亞係一個多元化種族國家，主導政治嘅馬來族佔總人口嘅大多數。根據憲法規定，馬來族都係穆斯林（伊斯蘭教徒），但係其他種族並唔受呢條例嘅約束。\n其中，馬來人佔56%、華人佔23%，原居民佔11%，印度人佔7％。非馬來土著喺沙撈越佔一半以上人口。半島亦存有人數唔多嘅原居民群體，佢哋被統稱做\"Orang Asli\"。關於邊個可以獲得原居民地位喺各州法律規定都唔同。\n馬來西亞華人喺節育、移民、經濟等因素影響下而造成華人所佔人口比例逐漸下降。歷史上，華人係經濟同商業方面佔主導地位嘅社群，佔檳城、怡保、吉隆坡、詩巫、芙蓉同新山多數人口，而怡保同檳城更加保留住豐富中華傳統文化。印度人喺19世紀初開始遷移到馬來西亞。印度人社群大部分係泰米爾人，其他仲有錫克人，以及同當地嘅馬來人混血後代叫仄迪人。好多歐洲人同中東人分別透過通婚進入基督教同穆斯林社群。大多數歐亞混血馬來西亞人嘅可以祖先追溯到英國、荷蘭或者葡萄牙殖民者。馬來西亞公民權大多數依據屬地主義而授予。基於移民法令，喺東馬來西亞嘅沙巴同沙撈越兩個州嘅公民權同馬來西亞半島唔同。每位公民年滿12歲，就會獲發一張生物識別智能芯片身份證，又叫大馬卡，必須隨時攜帶。\n馬來西亞預期壽命係76.65歲，女性比男性高啲。只有6.5%人口喺65歲以上，大約23.8%係15歲以下。馬來西亞東西兩半人口分佈好唔平衡。人口主要集中喺馬來亞半島，而全國人口已喺2014年突破3,000萬，其中就有2,000萬住喺半島，70%人口住喺城市。由於勞力密集產業興起，全國估計有300多萬外籍勞工，大約佔國家人口10%。根據沙巴非政府組織，沙巴超過300萬人口當中，有200萬人係非法移民。\n另外，根據美國難民與移民署公佈嘅《2008年世界難民調查》，馬來西亞所承擔嘅難民同尋求庇護者大約有155,700人。其中大約有70,500名難民同尋求庇護者喺菲律賓嚟，69,700名喺緬甸嚟，21,800名喺印尼嚟。\n佔總人口嘅四分之一嘅華裔喺經濟及貿易領域扮演主要角色。印度裔馬來西亞公民佔總人口嘅大約7%，其中包括印度教徒、穆斯林、錫克教徒、天主教徒、基督教徒同佛教徒。大約85%嘅印裔係泰米爾裔，其他就係咯拉拉裔，錫克裔及Chettiar裔等。\n超過一半嘅沙撈越居民及66%嘅沙巴居民係非馬來土著。一小部分嘅非馬來土著亦居住喺馬來半島。非馬來土著包含幾十種族群，但佢哋都有某個程度上嘅共同點。直到二十世紀，大多數土著重保有傳統信仰，但好多土著已轉為穆斯林，基督教徒同埋天主教徒。\n其他嘅馬來西亞人民係歐裔、中東裔、柬埔寨裔、越南裔等等。歐裔及歐亞混血人民包括英國殖民者後裔同一啲葡萄牙殖民者後裔。中東裔人民大多係首先將伊斯蘭教傳至馬來西亞嘅阿拉伯人後裔。一小部分嘅柬埔寨及越南裔國民作為越戰難民搬去馬來西亞。馬來西亞人口分佈非常唔均衡，大約兩千萬嘅國民居住喺馬來半島。\n1969年5月13號馬來西亞嘅土地上爆發咗種族衝突，主要原因相信係各族間政治及經濟能力嘅差異。呢次衝突令馬來西亞政府開始執行新經濟政策以消滅種族及經濟差異，同時減低貧民率。\n教育.\n學前教育.\n馬來西亞學前教育愈嚟愈普及。好多家長都會將仔女送入幼兒園進行學前教育，畀佢哋喺小學之前打好基礎。\n即使學前教育唔係強制性，為咗提高馬來西亞學生競爭力，大多數細路都會喺3歲上為期兩年嘅學前教育課程。而馬來西亞政府亦喺呢幾年積極鼓勵細路入讀正式嘅學前教育課程，亦規定負責學前教育嘅教職員必須接受專業訓練同擁有合格嘅專業證書先可以教授學生。呢啲訓練包括兒童心理學、教學方法同埋其他有關照顧同發展細路有關嘅課程。\n小學教育.\n絕大部分馬來西亞小學都係政府學校，分為國民小學（）同國民型小學（）兩種，只有好少數係私立小學。依家，政府小學分咗3個類型，以國語作為主要教學語言叫做國民小學（國小）；以華語作為主要教學語言叫做國民型華文小學（華小）；以淡米爾語作為主要教學語言嘅國民型淡米爾小學（淡小）。即使呢3種小學主要教學語言唔一樣，但係都採用相同嘅課程綱要，同埋國語同英文都係華小同淡小嘅必修必考科。\n華小一般由嗰間學校董事部同教總一齊管理同經營。嗰個部門主要負責行政、租借學校禮堂同埋飯堂招聘事務，而學校方針則都要聽馬來西亞教育部命令。\n其實，之前仲有以英文為主要教學語言嘅國民型英文小學（英小），不過喺《1967年國語法案》通過之後，英小就喺70年代中期全部被改制為馬來文為主要教學語言嘅國小或者華文為主要教學語言嘅華小。\n馬來西亞小學教育都好普遍，根據教育部喺2000年嘅統計，小學入學率有96.8％。\n中學教育.\n馬來西亞中學（馬來語：Sekolah Menengah、英語：Secondary School）係馬來西亞一套5年強制性教育制度（中一至中五）。5年強制性教育包括PT3、SPM同兩年非強制性嘅馬來西亞教育制度（中六）STPM。馬來西亞中學係由馬來西亞教育部管理。\n喺進入國民/國民型中學之前，小學六年級學生可以參考小六檢定考試（馬來語：Ujian Pencapaian Sekolah Rendah 簡稱：UPSR、英語：Primary School Achievement Test 簡稱：PSAT）嘅成績選擇同申請想入學嘅中學。學生可以喺完成學業之後攞到畢業證書並自己揀係唔係繼續深造，佢喺學校入面表現，包括有無做過各種職位或者做過其他好行為可以攞到額外分數，增加考取理想學校嘅機率。\n另外，馬來西亞仲有三種模式學校，佢哋係獨立中學、私立中學同國民型中學。\n華校對方言打壓.\n馬來西亞華校強制學生喺返學期間講華語，唔畀佢哋講其他方言，講咗方言甚至會同講粗口一樣嚴重，但係仍然會有學生私底下喺學校入內講方言。就係因為咁樣嘅規制，社會上形成咗對方言嘅歧視，亦有「讲方言就罚款成为莘莘学子的鲜明记忆」嘅言論，但係依家略有改善。\n國際學校.\n國際學校（）主要以英語作為主要教學語言嘅私立學校。呢啲學校課程同時銜接部分歐美國家嘅教育系統。馬來西亞嘅國際學校提供課程同國際性考試包括「O」水準考試、「A」水準考試同IB課程等。\n大學先修班.\n大學先修班（Pre-University Education）係踏入大學嘅最後門檻，由馬來西亞教育部提供嘅升學途徑，有馬來西亞高等教育文憑課程（中六）、馬來西亞大學預科班（，亦叫Matrikulasi）。\n馬來西亞高等教育文憑課程（中六）係學生喺完成中五課程後繼續讀嘅，完成中六課程之後憑STPM成績申請國內以及國外大學。而另一個途徑就係馬來西亞大學預科班。呢個課程亦普遍上被認為比STPM寬鬆，考高分相對容易，不過由2006年開始呢個課程將會保留30%學位畀土著學生。同時，本地公立大學亦偏向選擇以土著學生為主嘅大學先修課程畢業生。部分熱門科系包括醫學系、藥劑系同法律系亦會保留70%學位畀土著學生。\n另外，學生仲可以報讀私立大學開辦嘅大學先修課程（）或兩至三年嘅文憑課程（）。學生亦可以喺私立中學選修國外先修文憑，當中包括「A」水準考試、IB課程、南澳大學先修課程（）等。\n高等教育.\n馬來西亞嘅高等學校分咗大學級別、大學學院級別同學院級別，呢啲劃分係經過由高等教育部嚴格審核評估之後給予嘅資格。一般嚟講，由學院升格做大學學院或者大學學院晉升做大學都係要經過最少5年嘅發展。高等教育部會由辦學質素、學校設施、教學環境、師資力量同學校規模等各個方面進行考核同評估，然後再畀合格嘅院校進行晉升，呢個制度同加拿大等其他國家相同。\n本地學生只可以憑STPM或者馬來西亞大學預科班申請進入本地大學。另外，馬來西亞公立大學喺錄取新生方面採取「種族固打制」，亦造成大量馬來西亞人才外流，其中澳洲、英國同台灣都係唔少馬來西亞華人出國繼續求學嘅選擇。一直以嚟，華裔學生考獲佳績但冇被本地公立大學錄取嘅新聞頻頻見報。\n好多學生亦選擇到私立嘅高等學府就讀，呢啲高等學府亦會同國外大學合作。另外，馬來西亞亦吸引好多外國出名大學嚟本地開設分校，其中包括諾定咸大學（）、修咸頓大學、蒙納士大學（）等。\n馬來西亞本地，特別係大吉隆坡地區亦有好多高等學府，當中包括馬來亞大學（QS五星大學，2021年QS世界大學排名第59名）、馬來西亞國立大學（2021年QS世界大學排名第141名）、馬來西亞博特拉大學（2021年QS世界大學排名第132位）、拉曼大學等。\n醫療.\n馬來西亞醫療保健主要係由馬來西亞衛生部負責。馬來西亞擁有高效同廣泛嘅醫療保健系統，運營由政府基層普及醫療系統同共存私人醫療系統組成嘅雙層醫療保健系統。2018年馬來西亞全國一共有384間醫院，其中144間係政府醫院，其餘240間係私家醫院。截至2018年12月31號，全國有58,381張病床，當中42,424張屬於政府醫院，另外15,957張屬於私家醫院。\n2005年新生嬰兒死亡人數為10人，預期壽命為74歲。2017年，馬來西亞畀美國《國際生活》譽為「全球最佳醫療體系國家」，亦係唯一位居前10名嘅亞洲國家馬來西亞嘅醫療保健同埋醫療體系同美國同埋西歐相比下仍然有優勢。\n馬來西亞嘅醫療保健主要分為公立同私營。公立只會提供相當基本嘅醫療保健設施，特別喺鄉村地區。馬來西亞政府亦喺2009年制定一項叫「1Care for 1Malaysia」計劃，以根據「需求使用，按能力付費」為原則進行醫療保健改革，但喺實施方面進展甚微。馬來西亞政府亦好重視醫療保健擴張同發展，所以會喺每年財政預算案中撥款5％嘅發展預算投入到公共醫療保健中，意味住醫療保健完整撥款會增加超過20億令吉。隨住人口不斷增加同人口老化，馬來西亞政府希望喺多個方面改善依家嘅醫療體系，包括翻修現有公立醫院、起多啲新公立醫院、增加綜合公立診所嘅數量，以及改善長遠醫療培訓同擴展。\n馬來西亞政府嘅公立醫院擁有好多醫學領域專家同先進醫療設備同設施。但係，同香港一樣馬來西亞嘅政府公立醫院都面對醫護人員短缺，導致求診病人需要等好耐。而私立醫院就大數喺市區，配有最新嘅診斷設備，相比政府醫院唔使等咁耐，但係同時私立醫院嘅醫療費用相對政府公立醫院會貴好多。\n法律.\n馬來西亞嘅法律法系係英美法系，而牽涉到穆斯林嘅非刑事或者非嚴重罪行事務（包括叛教、離婚）就由穆斯林事務法庭審理。馬來西亞憲法亦限制咗穆斯林法庭嘅權利，如果穆斯林事務法庭唔可以對犯人做出監禁、死刑、鞭刑等判決，穆斯林法庭亦唔可以用伊斯蘭教法中嘅刑罰。\n馬來西亞法律對毒品者刑罰好重，持有多過15克海洛因，或多過30克嗎啡或者可卡因，或多過500克大麻人士，又或者未經許可而製造任何數量海洛因，嗎啡或者可卡因，都會處以死刑－絞死。馬來西亞旅遊局嘅旅遊指南同埋飛往馬來西亞境內所有航空公司都會喺降落前同降落後廣播攜帶過多受管制藥物或者攜帶毒品入境馬來西亞會有嚴重後果。另外，喺馬來西亞綁架或者勒索都會被判處絞刑。\n鞭刑係一種喺馬來西亞廣泛施行嘅合法體罰。馬來西亞刑事訴訟法第286至291項明文表明可以對10歲以上50歲以下健康男性或者50歲以上嘅男性強姦犯用笞刑（英國殖民地時期留低嘅傳統），而當中成年人最高刑罰係24鞭，18歲以下未成年人最高刑罰係10鞭，而且唔可以分期執行。馬來西亞鞭刑懲治對象唔一定係重犯，不過鞭刑最主要對象係毒犯、強姦犯同非法入境者。但係大多數外國人唔理解呢啲嚴厲刑法，馬來西亞政府以及大部分馬來西亞民眾就認為嚴刑可以有效制止罪案同破壞行為。曾經喺網上流傳嘅「馬來西亞笞刑」短片中，馬來西亞8000名律師要求政府廢止笞刑。\n法院.\n馬來西亞法院一共分5種：\n節日同假期.\n各州情況.\n馬來西亞政府部門喺2005年7月1號開始實行五日工作制，每星期兩日休息假期視乎唔同地區而定，其中吉打、吉蘭丹同瓜拉登嘉樓係逢星期五同星期六休假，柔佛亦喺2014年1月1號開始逢星期五同星期六休假，而其他地方就係逢星期六同星期日休假。特定政府部門為咗唔影響公共領域服務效率，會採取輪班工作制，喺周末假日照常服務。另外，銀行、醫院、公營機構、政府學校同政府資助學校都可以享有每星期兩日假期。\n私營機構嘅工作日可以彈性實施五日制、五日半制，或者根據勞工法律而制定。每星期休息一日人士，假日會視乎佢所在地方而定，可以係星期五或者星期日，或者由僱傭雙方自行協議。\n銀行公眾假期.\n以下會列出馬來西亞所有公眾假期，可以分為全國、各州同聯邦直轄區公共假日。由聯邦同州政府共同憲報公佈嘅係全國公眾假期，喺全國各地都享有嘅假期，會以黃色顯示；各州嘅公眾假期由州政府憲報公佈，只限嗰個州慶祝嘅假期；聯邦直轄區嘅公眾假期會由聯邦政府憲報公佈，屬於聯邦直轄區嘅假期。齋戒月第一日、開齋節同哈芝節確寶日期，係以宗教司觀察月相之後，最終宣佈日期為準。\n所有銀行及公共假日如果同週末假期或者公眾假期重疊，要喺翌日補假。聯邦同州政府有權喺任何時候，將特定日期列為假期、銀行假期或者公眾假期，較常見嘅係元首登基、加冕、成婚、駕崩當日，或者落喺工作日嘅選舉日，或者體育選手喺中獲得佳績嘅翌日，宣佈為特別公眾假期。\n學校假期.\n中學、小學.\n根據《1998年教育條例（學期、上課日及學校假期）》第6條文嘅規定，扣除每星期週末假期同公眾假期後，學校上課日數最少要有190日（38周），其餘係學校假期。學校喺學年中享有4日嘅特假，可以係家長日、頒獎日、校慶日、兒童節、學校運動會或者其他節日，具體日期由校方自行制定。近年，教育部會喺農曆新年、屠妖節、開齋節或者其他節日期間畀學校補假，但係唔可以影響法定上課日數，上課日數唔夠，一家要用週末假期或者學校假期補返。\n大學.\n馬來西亞高等教育包括政府大學、私立大學、政府學院同私立高等教育機構，國立高等學府全年分為兩個學期，新生喺學年開始前有大約一個星期有迎新活動，具體入學同放假時間根據各個院校學系而定，通常喺1月或者9月開課（語言、師範同預科課程亦有部分喺5月至7月之間開課），學期課程表會喺學年開始前由校方公佈。\n私立院校並無統一固定開課時間，通常由校方自行制定，喺學期結束後大約有2－3個月嘅假期。"}
{"id": "3156", "revid": "139018", "url": "https://zh-yue.wikipedia.org/wiki?curid=3156", "title": "昌迪加爾", "text": "昌迪加爾（旁遮普語：ਚੰਡੀਗੜ੍ਹ，印地文：चंडीगढ़，，）同時兼任旁遮普邦同埋哈里亞納邦兩個邦嘅首府，但係又唔屬於嗰兩個邦嘅任何一個，而係作為印度嘅一個聯邦屬地由中央政府直接管轄。昌迪加爾係一座規劃城市，市內街道係方格嘅形狀。"}
{"id": "3157", "revid": "1230763", "url": "https://zh-yue.wikipedia.org/wiki?curid=3157", "title": "孔子鳥", "text": "孔子鳥（，或者根據佢嘅拉丁文音譯做孔夫子鳥）係一種古鳥屬，佢嘅化石遺跡響中國遼寧省北票市嘅熱河組，即係四合屯同埋李八郎溝等白堊紀時期嘅沉積岩裏面發現嘅。響而家公開嘅化石標本裏面，佢嘅骨骼結構好完整，有清晰嘅羽毛印跡。呢啲咁嘅事實令到孔子鳥變成最出名嘅中生代鳥。根據佢嘅出土嘅地點地質形成史推斷，呢種鳥生活響距離而家1.25到1.1億年左右，即係西方學者所講嘅白堊紀早期同埋中國學者講嘅晚侏羅世。孔子鳥係目前已知最早擁有無齒角質喙部嘅鳥類。孔子鳥係用孔子嚟命名。"}
{"id": "3158", "revid": "210914", "url": "https://zh-yue.wikipedia.org/wiki?curid=3158", "title": "不漏洞拉", "text": "漏洞拉，音譯自越南話「／抔頭自𠉞」（IPA：//），又譯做「漏洞拉」（因為越南部分方言），係1988年香港政府向越南船民播出嘅越南話宣傳聲帶開頭嗰四個音節，係「由而家開始」嘅意思。呢段廣播講番港府對越南船民已經實施咗甄別政策，由公營廣播嘅香港電台負責播出。。\n廣播頭尾兩段係用粵語讀番越南話嘅內容，由已故資深播音藝員鍾偉明讀出。中段嘅越南話由一位當時就嚟俾人遣返越南嘅船民讀出嚟嘅。\n由於嗰段廣播嘅播放次數都幾頻密，頭嗰四個音節就成為咗唔少香港人背得出嘅越南話。響香港嘅電視節目推波助瀾之下，原本意思係「由而家開始」嘅「不漏洞拉」，有時會俾人用嚟戲稱越南人。\n原文.\n嗰陣時有香港人將呢段越南話用廣東話諧音寫咗下面呢段嘢：\n呢段嘢如果用粵音讀出嚟，聽起嚟同原文嘅越南話廣播係好似嘅。\n較為接近嘅讀音：\n發音嘅接近.\n因為嗰段廣播會喺夜晚電台每個鐘頭整點新聞報道後嘅華南天氣報告播出後播放，次數好密，加上嗰段廣播有唔少漢字詞彙，佢哋嘅發音亦都同粵語好接近（例如：執行←→chấp hành ；入境←→nhập cảnh；非法←→phi pháp；監禁←→giam cầm），。\n照字面翻譯越南文.\n以下係將段錄音裡面嗰段越南文照字面譯做書面語。\n照意思翻譯越南文.\n由而家開始，香港已經對越南船民實施新嘅政策。從此以後，所有因為經濟問題以船民身份設法想入香港嘅人，將會當做非法入境嘅。非法入境者唔會有任何移民去第三國嘅可能，渠哋會被監禁同埋等俾人遣返返越南。"}
{"id": "3159", "revid": "214935", "url": "https://zh-yue.wikipedia.org/wiki?curid=3159", "title": "好人文化", "text": "好人文化係1990年代之後響台灣等等嘅地方發展出黎嘅一種網絡文化裏面嘅次文化，同溝仔溝女問題相關，亦都同網絡文化裏面嘅去死去死團有啲關係。\n好人文化嘅典故係女仔經常都用「你真係個好人嚟咖，我相信你可以搵到比我更好嘅女仔喎」、「雖然你份人真係幾好，但係我地...」呢D咁嘅藉口去拒絕男仔嘅追求，因此衍生出「好人」嘅講法，意思就即係「對一個女仔交出真心但被拒絕嘅男仔」。"}
{"id": "3160", "revid": "158703", "url": "https://zh-yue.wikipedia.org/wiki?curid=3160", "title": "外國口音症候群", "text": "外國口音症候群（）係一種臨床上極少見到嘅病癥，患者通常帶有嚴重嘅腦損傷，好似中風咁。\n呢種病會令到患者講緊母語嗰陣好似帶住外國口音咁，譬如：一個美國人可能講嘢時帶住法國口音。呢樣嘢聽落好似愚人節笑話，但係响全世界已經發現咗廿幾個患者。"}
{"id": "3161", "revid": "259", "url": "https://zh-yue.wikipedia.org/wiki?curid=3161", "title": "米奇老鼠", "text": "米奇老鼠（；；），大陸譯做米老鼠，係一隻擬人化嘅黑色老鼠，一般係着住紅色短褲、黃色大鞋同埋白色手套。1928年係和路·迪士尼聯手響迪士尼工作室創作出嚟嘅卡通角色。\n米老鼠1928年11月18號喺電影《》上第一次正式登場，作為迪士尼公司嘅官方吉祥物，米奇老鼠係世界上最出名嘅卡通角色之一。\n米奇老鼠嘅女友係米妮老鼠。"}
{"id": "3162", "revid": "1133", "url": "https://zh-yue.wikipedia.org/wiki?curid=3162", "title": "丁蟹效應", "text": "丁蟹效應（又叫做秋官效應），係香港股票市場嘅一個奇離現象。\n呢個現象嘅內容，係當由香港電視演員鄭少秋（綽號「秋官」）主演嘅電視劇播出街之後，股票市場就會突然間狂瀉。從經濟理論上嚟講，呢樣嘢都係咁啱得咁巧；但係，仍有唔少人認為丁蟹效應係真有其事，甚至連跨國證券經紀里昂證券都曾經喺2004年3月為呢樣嘢發表研究報告，令到呢個現象受到一啲其他國家嘅投資者認識。"}
{"id": "3163", "revid": "259", "url": "https://zh-yue.wikipedia.org/wiki?curid=3163", "title": "皇后像廣場", "text": "皇后像廣場響香港島中環，係香港一個歷史悠久嘅公眾廣場，曾經有維多利亞女王銅像，全盛時期成個廣場有9個銅像，不過而家皇后像廣場已經冇任何皇后或者女皇嘅銅像，只係有一個紀念銀行家昃臣嘅銅像。\n至於個女皇銅像，喺三年零八個月嘅時候，被人搶咗去日本，之後再搵返嚟香港，家吓放咗係銅鑼灣嘅維多利亞公園正面處。\n皇后像廣場原名中央廣場，1897年政府將廣場改用而家個名。中文名入面「皇后」呢個詞實際係政府官員將英文「女王」一詞「Queen」誤譯而嚟。而英文名就只係用「Statue」代表女皇嘅銅像，亦因為噉，唔知情嘅外地人士會誤以為皇后像廣場係得名自昃臣嘅銅像。\n昃臣銅像嘅底座本嚟企高石台，後尾改成三角尖底嘅低石台。坊間傳說指呢個改動係同1960年代到1970年代嘅神秘失蹤案有關，將失蹤案歸咎係「昃臣銅像由高台落嚟」，所以先至修改底座設計「封印」銅像。"}
{"id": "3164", "revid": "70546", "url": "https://zh-yue.wikipedia.org/wiki?curid=3164", "title": "頭條日報", "text": "《頭條日報》（Headline Daily）響2005年7月11號由星島新聞集團正式創辦，係香港繼都市日報之後，第二份響香港大發行量出版免費報紙，亦係星島新聞集團出版嘅第一份免費報紙。佢會響每個工作日（禮拜一到禮拜五，公眾假期除外）朝早響全港各港鐵嘅原九鐵網絡車站及麥當勞快餐連鎖店，同埋街上嘅指定地點派發。\n而家頭條日報嘅發行量已經超過都市日報同埋一樣係星島新聞集團嘅收費報紙星島日報，成為香港第一大免費報章同埋星島集團嘅主要業務。"}
{"id": "3168", "revid": "14", "url": "https://zh-yue.wikipedia.org/wiki?curid=3168", "title": "無綫電視", "text": "（，通稱無綫電視，簡稱TVB；，）係香港其中一間電視台，由利孝和、祈德尊、余經緯、邵逸夫等人創辦。無綫喺1967年啟播，嗰陣香港得佢一間。佢而家除咗有主要嘅中文頻道翡翠台（Jade）同埋英文頻道明珠台（Pearl）之外，重有J2同埋全港唯一24個鐘免費播放財經節目嘅無綫財經台，以及全港第二條24個鐘免費新聞頻道無綫新聞台。\n電視廣播有限公司而家嘅總部係位於將軍澳工業邨嘅電視廣播城，舊時嘅總部先後喺九龍塘廣播道77號同清水灣電視城。\n喺1990至2000年代，由於無綫電視劇收視長期拋離當時嘅亞洲電視，加上公司規模亦大過其他香港電視台，所以有大台之稱。\n歷史.\n啟播初期.\n1965年，香港政府有意發出地面電視牌照，吸引六個財團參與競標，當時中選者係由希慎興業大股東利氏家族、余仁生家族成員余經緯、邵逸夫旗下邵氏兄弟（香港）有限公司等人、機利文洋行（而家嘅太平洋行）等合組嘅香港電視集團。\n無綫電視喺啟播最初五年，只係提供黑白電視廣播，本地節目亦較為簡單。 1967年6月10號，首批彩色電視機由日本運抵香港。無綫喺1969年，就試驗彩色電視製作，包括《香港節》，而第一個彩色節目係電視劇集《鼠縱隊》，同時試驗中嘅《歡樂今宵》喺晚上8點播映。本地彩色電視製作喺1971年6月中開始播映，首個本地電視劇集係《西施》；11月19號，《歡樂今宵》成為全香港第一個以全面彩色製作嘅直播節目。 1972年開始大部分彩色製作同埋播送，1975年底已經全面完成彩色製作及播送。1976年。無綫開始喺海外市場進行節目發行、視像租賃期業務。\n無綫同香港演藝圈嘅關係.\n無綫電視多年來都製作咗唔少節目得到香港唔少人關注，例如《香港小姐》、《勁歌金曲》同埋《新秀歌唱大賽》等等，亦有唔少國際知名嘅藝人，都係無綫出身，例如：周潤發、劉德華、梁朝偉、周星馳、梅艷芳、張曼玉等。\n慈善籌款.\n無綫電視每年都有同一啲慈善機構合作舉辦籌款節目，當中會搵唔少藝人參與。\n爭議.\n親中偏頗新聞報導同節目內容爭議.\n2010年代開始，無綫電視旗下嘅新聞部好多時都被視為親中派媒體，公信力亦好差，喺2019年反修例運動爆發後更加明顯，根據香港中文大學傳播與民意調查中心喺2016年嘅民調，無綫電視嘅公信力評分係5.88，但去到2019年11月就跌到4.45。\n無綫電視亦被指長期對香港嘅非建制派作出唔公平嘅對待。另外，有部份人亦抨擊以時事資訊包裝但非新聞部製作嘅《東張西望》，不時猶如政府上身，為政府政策推銷，對社會問題不時抱有偏頗預設立場，又試過盜用他人短片，甚至發佈假新聞。\n演員待遇爭議.\n無綫對旗下演員嘅薪酬同工作安排，不時引起批評，其中「一年一show」係其中一個引起最大爭議嘅手法，又對一啲非一線藝人不斷咁減人工，甚至出現過勞死嘅事件。\n被批評雙重標準打壓藝員親非建制政治意見表達.\n有啲無綫旗下藝人，曾經因為表達親非建制嘅政治意見，受到無綫一啲打壓。例如張明偉就曾經因為不滿元朗信義中學打壓學生表達政治意見，喺2021年7月去元朗信義中學門外唱《銀河修理員》，結果被無綫雪藏，之後張明偉決定約滿後離開無線。另外，喺香港反送中運動期間，李綺雯同埋歐陽巧瑩都因為政治立場問題被無綫雪藏，最終選擇離巢。\n不過，對於親中派藝人表達意見，例如係楊明、陳百祥、莊思敏等，就算係去到人身攻擊嘅地步（例如：莊思敏曾經人身攻擊黃之鋒話佢扮河童），無綫亦冇限制佢哋。\n被指封殺競爭對手媒體同埋同佢哋友好嘅藝人.\n無綫電視亦被指，會封殺同競爭對手媒體（較早期有亞洲電視，之後有香港電視同ViuTV），甚至係友好嘅藝人。例如：\n另外，無綫亦因為喺開放免費電視牌照嘅議題上立場唔同，喺2013年亦將壹傳媒嘅媒體列為不受歡迎媒體，結果被香港記者協會批評干預新聞自由，剝削公眾知情權。\n管理商標版權嘅爭議.\n無綫電視發展多年，製作唔少影視作品，對香港社會發展有一定角色，亦不時成為公眾討論嘅對象。連同佢哋嘅唔同商標，無綫電視因而持有同管理唔少版權。不過，喺涉及第三方使用呢啲商標或者影視作品嘅問題上，無綫嘅做法就俾一啲人批評。有啲人批評，無綫就連坊間非牟利使用佢哋作品做二次創作都打壓，反而自己就唔尊重他人版權。亦有人認為，無綫透過管理呢啲版權商標嘅手段，去打壓外間對無綫嘅批評。"}
{"id": "3169", "revid": "42683", "url": "https://zh-yue.wikipedia.org/wiki?curid=3169", "title": "曾蔭權", "text": "曾蔭權（，），花名「煲呔曾」、「貪曾」、「649」，係第二任香港特別行政區行政長官亦做過財政司同政務司司長。"}
{"id": "3175", "revid": "28", "url": "https://zh-yue.wikipedia.org/wiki?curid=3175", "title": "特首", "text": ""}
{"id": "3187", "revid": "1755760", "url": "https://zh-yue.wikipedia.org/wiki?curid=3187", "title": "中國", "text": "中國（，英文：China）一詞出自本位主義思想家，將自己住嘅地方比作「天下中心」（世界中心），又稱中原。由黃河一帶興起古代文明，後經過幾千年改朝換代同對外戰爭，最後統一成為今日中華人民共和國同中華民國，而合計嘅國土面積係全球第三大國，貼近加拿大同俄羅斯。「中國」一詞近200年較常使用，並先後有政權用「中國」嚟做國號。現代國際政治概念上，「中國」成為以漢族為首嘅民族國家。\n國家定義.\n一般嚟講，「中國」有幾種唔同但係相關嘅意思：\n詞源.\n「中國」一詞嘅用法五花八門，講唔同語言，政治觀點或意識形態嘅人可能，對中國嘅地理範圍同歷史上各政權嘅正統性同彼此之間嘅關係，有唔同嘅理解，亦有唔同稱號，例如：中華、中原、中土、漢國、大秦、大唐等等；外文重有支那（源自梵語：चीन，cīna），佢原本係古代印度稱呼中國，經佛教經典傳入中國。\n「國」.\n古代漢語中嘅「國」唔等同現代嘅「國家」。\n目前所知「中國」呢個字最早出喺《尚書·梓材》中，入面話：「皇天既付中國民，越厥疆土，於先王肆。」嗰陣「中國」嘅含義只不過係周朝嘅人對自己居住嘅地方嘅稱謂，佢哋認為自己喺大地嘅中心，而四周嘅民族就分別俾佢哋叫做蠻、夷、戎、狄。\n「國」最初嘅意思係天子、諸侯所居住嘅築城嘅地方（以及周邊近郊），更遠統治嘅地方稱「野」，「國」對天子可指京畿，好似「國人暴動」。當然諸侯方面亦可以用「國」。好似（衛）懿公好養鶴，鶴有祿位，狄人入侵，「國人不出戰」，招致滅國。（參考來源）因此，就是要加「中」來修飾「國」至可以明確表示「京畿」嘅含義。\n隨住歷史嘅發展，各政權嘅直接統治範圍不斷擴大，至春秋「國野」已逐漸不分，原先稱「野」嘅地方亦可以叫「國」，「國」指代嘅範圍就係噉逐漸擴大。隨住兼併更加劇烈，進而秦統一各國，「國」嘅概念開始趨向於「地方」、「地帶」，好似「北國」、「南國」、「水鄉澤國」、「雪國」。\n「國」亦俾人用來抽象咁指某一地理區域嘅政權同人民，好似「治世不一道，便國（有利於國）不必法古。」（《商君書》），呢種用法接近今日所講嘅「國家」一詞。\n史前.\n世界已發現嘅最早嘅高等靈長目動物中華曙猿喺4500萬年之前中國江南一帶住。由考古發現知，224萬至25萬年前，中國就有直立人，例如巫山人、元謀人、藍田人、南京直立人、北京直立人。中國嘅信史有三千幾年（目前最早嘅考古證據顯示中國最遲喺公元前3700年前出現咗國家體制）；但係賈湖文化遺址入面出土嘅一批契刻符距離而家有成八千到一萬年，係關於文字起源已發現最早嘅實物資料。\n史.\n夏朝係傳說中，中國第一個朝代，周朝係最長朝代，經歷37代天子，八百幾年，到咗公元前256年先至被秦國吞併。中國漢唐兩朝係鼎盛時期，至今重有華人自稱唐人，而漢族亦因此著稱。\n中國係世界文明最早嘅發源地之一，亦係人類歷史上自己創建文字體系嘅文明之一（另外重有古埃及、古希臘、古印度、瑪雅文明同埋兩河文明）。中國文明嘅歷史至少可以講到四千幾年之前，有文字記載嘅歷史亦有三千幾年。喺大概公元前二十世紀，中國進入咗世襲王朝嘅階段，總共經歷咗夏朝、商朝、周朝、秦朝、漢朝、晉朝、南北朝、隋朝、唐朝、宋朝、元朝、明朝同清朝等等，喺朝代交替嘅時候重經歷過好多動亂同埋分裂時期，有春秋戰國時期、三國時期、五胡十六國時期、五代十國等等。喺清朝末年，西方嘅民主主義同共產主義等思想傳入中國，令中國三千幾年嘅集權王朝時期結束，中華民國同中華人民共和國亦都相繼成立。\n人口.\n2000年中國人口已達到12.95億人。2006年經過統計人口有13億，排世界頭位。2010年人口已達到14億，2011年有14.1億人。\n民族同埋民系.\n已確認民族有56個。漢、壯、藏、蒙、回、滿係最大嘅六個民族。此外重有好多未確認民族，例如穿青人、僜人等。\n其中漢族佔全國人口九成；壯族主要住喺廣西，有千六萬人；回族同埋滿族亦各有大概一千萬人。\n語言.\n中華人民共和國政府同中華民國政府都列官方話係普通話，係官話嘅一種變體，由部分北京官腔同埋北方口音嘅混合組成，而同時官話各地都有自己嘅方言，譬如西南官話。喺國際標準化組織（ISO）嘅639-3號語言代碼表入邊，官話、粵語、吳語、客家話、贛語、湘語、晉語、徽語、閩南語、閩東語、莆仙語、閩北語、閩中語為當代嘅獨立語言（Individual languages），而漢語就作為宏語言（Macrolanguage）。\n宗教.\n多宗教，其中佛教、道教同儒教最多人信，原始宗教喺一啲地區流行。唐時亦流行三夷教：祆教、景教、摩尼教。近年天啟宗教好似天主教、基督新教同回教都多咗人信。"}
{"id": "3198", "revid": "3286", "url": "https://zh-yue.wikipedia.org/wiki?curid=3198", "title": "首頁/留底", "text": "歡迎嚟到嘅維基百科！\n海納百川，有容乃大，粵語維基喺2006年開始，已經有 篇。\n | | | | | | | \n維基媒體相關嘅姊妹計劃\n維基百科係由非營利組織維基媒體基金會運作。維基媒體基金會同時仲擁有其他幾個多語言、內容開放嘅維基計劃：\n如果您覺得維基百科同佢啲姊妹計畫幫到您，請考慮我哋買。如果您需要聯絡粵語版維基百科，可以寄電子郵件或者登入新聞組。\nIf you need to contact zh-yue-wikipedia, please email us or leave your message !\n \n__NOEDITSECTION__"}
{"id": "3199", "revid": "14", "url": "https://zh-yue.wikipedia.org/wiki?curid=3199", "title": "地鐵 (香港)", "text": "地鐵（'），原本叫地下鐵路（'），係香港嘅集體運輸系統，由地鐵有限公司（）營運。自1979年10月1號開通去到2007年12月2號同九鐵合併為港鐵為止，香港地鐵總共發展咗7條路綫，全長91.0公里嘅鐵路系統網絡。系統共有53個車站，其中14個係轉車站。\n歷史.\n概覽.\n經濟急速發展.\n1960年代，香港經濟急速發展，人口不斷增加，公共交通嘅需求越嚟越大。所以，香港政府喺1964年邀請咗嚟自英國嘅道路研究部門，就香港交通未來發展進行研究，並喺1967年發表咗《香港乘客運輸研究》（Hong Kong passenger transport survey），交代香港有必要興建一種集體運輸系統，要嚟解決當時嘅交通問題。\n早期系統.\n1967年9月，英國嘅費爾文霍士顧問工程公司（Freeman, Fox, Wilbur Smith &amp; Associates）發表咗《香港集體運輸研究》，提議香港興建地底集體運輸城市軌道交通系統（地下鐵路系統），全長51公里，4條路綫分9期興建，耗資150億港元。當時建議嘅4條路綫係噉嘅：\n1968年，顧問公司就研究所倡議嘅集體運輸系統嘅建造估價做咗啲修正，要嚟作進一步嘅研究。\n1970年，顧問公司完成咗對興建地下鐵路系統嘅進一步研究，發表咗《集體運輸計劃總報告書》，具體提出建造鐵路嘅建議。研究報告建議要起一個全長52.7公里嘅地下鐵路系統，分成3條主要嘅行車綫：港九綫、港島綫及東九龍綫，同埋兩條港九綫嘅支綫：荃灣支綫、觀塘支綫。\n顧問公司同時亦都建議用「分期興建」嘅方式嚟起頭4期共長20公里嘅路綫，即係「早期系統」。早期系統包括港島綫（上環街市↔海軍船塢）、港九綫（海軍船塢↔旺角）同埋觀塘支綫（旺角↔彩虹）。\n1972年，香港政府成立咗集體運輸臨時管理局，原則上同意咗先起「早期系統」。\n1973年3月，香港政府曾經喺屬於地鐵沿線嘅港島舊海軍船塢、尖沙咀半島酒店、荔枝角同埋樂富嘅地底起試驗隧道用嚟試下啲地質。呢啲試驗隧道俾英國財團投到，用900萬嚟起，合約條款中亦都註明咗嗰個財團3年裡面唔可以參與其他地鐵承建項目，以示公平。同一時間，香港政府亦都幫工程進行招標，總共有8個財團投標，而政府亦初步揀好咗四個國際財團。當時嘅計劃係將工程用固定價格嘅單一合約形式批出去。\n1974年初，日本財團簽咗承投工程嘅意向書，但係喺同年嘅11月因為石油危機問題而對投資前景悲觀，決定退出，令計劃一度暫停。\n修正早期系統.\n1975年初，香港政府屬下嘅集體運輸臨時管理局宣佈，將「早期系統」輕輕縮減到15.6公里，即係「修正早期系統」。同時亦都放棄用單一承建合約嘅方法，將工程分番做25個主要土木工程合約同埋10個電機及機械工程合約。由香港政府全資擁有嘅地下鐵路公司亦都同時間正式成立，取代咗臨時管理局監督工程嘅進行，並且打算喺通車之後，用審慎嘅商業原則嚟負責經營鐵路。\n「修正早期系統」連接中環至觀塘，喺1975年11月開始動工興建。路綫將香港島中環同九龍嘅主要住宅同埋工業區連接起嚟。路綫其中12.8公里係喺地底起，而其餘嘅2.8公里就係架空路段嚟。全綫有15個車站，包括12個地底車站同埋3個架空車站。\n「修正早期系統」最早期叫「香港地下鐵」，當時集體運輸臨時管理局起緊地下鐵時出過一句口號：「香港地下鐵，為你而建設」，後尾改做「地下鐵路，為你建造」，最後通車時就將呢個集體運輸系統正式叫做「地鐵」。\n經過差唔多4年嘅工程，修正早期系統嘅北段（石硤尾←→觀塘）喺1979年9月30號完工，並且喺10月1號正式通車。嗰陣時地鐵淨係用4卡車行，最平嘅票價係港幣1蚊，相對於巴士嘅票價係兩毫子，對一般市民嚟講地鐵的確係一件奢侈品。喺同年12月31號，路綫伸延到去尖沙咀。1980年2月12號，成個修正早期系統「觀塘至中環段」通車，通車日期比原定嘅提前咗7個星期，成為咗香港第一條過海嘅鐵路。由於過海乘客嘅龐大需求，地鐵列車就由通車初期嘅4卡加到6卡。\n起修正早期系統嘅總費用係港幣58億。由於路綫係起喺全世界人口最稠密嘅地區之一，起嘅時候遇上咗好多困難。嗰陣時需要克服地底嘅唔同地質同埋比較高嘅地下水位，有啲路段亦曾出現過地陷等等嘅情況。但係最終仍然可以保持冇超出預算呢項驕人成績。\n喺1977年嘅7月，香港政府正式批准起荃灣綫，並且喺1978年11月開始動工。荃灣綫全長差唔多10.5公里，由太子站去到荃灣站。路綫將地鐵嘅版圖總長度加到去26.1公里。成條綫有10個車站，包括6個地底車站、1個地面車站同埋3個架空車站。1982年5月10號，荃灣綫「荃灣至太子段」開放通車。工程費用係港幣41億。\n荃灣綫通車之後，喺1982年5月17號取代咗修正早期系統，經尖沙咀直接去到中環。由嗰日開始，修正早期系統剩番嘅路段就叫做觀塘綫，並且需要縮短到油麻地。噉嘅做法係因為喺「修正早期系統」相關文件同埋喺1976年嘅《香港整體交通研究》裡面指出咗荃灣綫喺需求量、必要性同埋技術上嘅要求而做嘅。呢個預計喺1998年之前都仲係啱架，直至東涌綫通咗車之後，分流咗來往香港島同埋荔景以北嘅大批乘客為止。\n喺1980年12月，香港政府正式批准起港島綫，並且喺1982年嘅10月開始動工。實際起嘅港島綫係由上環去到柴灣，而且會同荃灣綫嘅中環同埋金鐘交匯成為轉車站。呢條路綫將地下鐵路嘅路綫加到去37公里。港島綫總共有14個車站，包括12個地底車站、1個地面車站同埋1個架空車站，而鰂魚涌站係到1981年嘅12月先至落實起嘅。\n喺1985年嘅5月31號，港島綫「金鐘至柴灣段」通車。同一時間，地鐵列車全面加到變8卡。因為起行車管道嗰陣時出錯咗引致延誤，上環站需要等到1986年5月23號先至啟用。嗰日，部份地鐵車站嘅名亦都作出咗改動。「荔灣站」改做「美孚站」，中環站（Chater→Central)、旺角站（Argyle→Mong Kok）同埋油麻地站（Waterloo→Yau Ma Tei）嘅英文名稱亦都做咗啲修改。\n東隧延綫.\n當年地鐵打算喺港島綫通車後就休養生息下，暫時唔做大投資住，但係日本財團就提出用民間興建營運後轉移模式（BOT，建造-營運-移交）嘅形式嚟起東隧，地鐵就樂觀其成噉應承咗。喺1984年初，日本財團提出東隧方案並且主動同地鐵接洽，當時地鐵諗住東隧同重有一年先通車港島綫嘅太古站交匯。但係當政府同地鐵研究呢條鐵、陸兩用嘅隧道之後，認為東隧應該會遷就行車管道而同東區走廊交匯，所以鐵路管道根本冇辦法同太古站連接，最後地鐵唯有大幅度噉改造鰂魚涌車站，變咗一個根本唔啱香港標準嘅轉車站。\n因此，觀塘綫就被安排經東隧延長到鰂魚涌。而鰂魚涌站就成為咗港島綫同埋觀塘綫嘅轉車站。有關工程喺1985年12月開始動工興建。1989年8月6號，東區海底隧道起好，觀塘綫觀塘至鰂魚涌一段通車。而新起嘅藍田站亦喺同年嘅10月1號正式啟用。\n1989年10月，當時嘅港督衛奕信爵士落實咗將喺九龍城區嘅香港國際機場（啟德機場）搬去遠離市區嘅大嶼山，同埋提出咗機場核心計劃，起機場鐵路嚟連接。但係，因為中國政府同英國政府喺造價問題上面出現咗分歧，結果呢條路綫拖到去1994年11月先至開始起。\n機場鐵路喺定線初期，只係得一條主線，喺大蠔先至分開2條支線去機場或者東涌新市鎮。因為未來發展嘅需要，先至將機場鐵路分開做兩個部份：機場快綫（通車前原本叫做「飛翔快綫」）同埋東涌綫，噉樣做有助利用東涌綫嚟做服務延伸。\n1998年6月22號，東涌綫通車，成為第一條延伸到去大嶼山嘅鐵路。1998年7月6號，即係香港國際機場啟用嗰日，機場快綫通車，成為香港第一條來回機場至市區嘅鐵路，當時由機場來回中環市區只需23分鐘。\n為咗配合九廣西鐵嘅興建，東涌綫喺深水埗加咗南昌站，呢個車站係由九廣鐵路公司起，地鐵同埋九鐵一齊管理。南昌站已經喺2003年嘅12月16號啟用。\n2005年6月1號開始，欣澳站啟用，要嚟準備迪士尼綫喺8月啟用。機場快綫同埋東涌綫嘅全程行車時間分別修訂為24同埋28分鐘。\n東涌綫同機場快綫通車初期設有7卡車，東涌綫嘅列車喺2003年初改咗做8卡，要嚟配合南昌站啟用之後增長嘅客量。而機場快綫亦都喺2005年10月開始改埋做8卡車，要嚟配合博覽館站啟用後增長嘅客量。\n東涌綫同埋機場快綫嘅列車係由德國嘅Adtranz公司同埋西班牙嘅CAF公司聯合製造，行車時速可以去到每小時135公里，成為咗全世界最快嘅鐵路系統。地鐵同南韓嘅Rotem株式會社訂咗4部8卡嘅高速列車，係買嚟俾迪士尼綫通車之後增加嘅客量。第一批新列車已經喺2006年3月嚟咗香港。\n1998年，政府落實將將軍澳綫交畀地鐵起，同時亦決定將東區海底隧道路段交畀將軍澳綫，而觀塘綫嘅總站就由港島改返去新界嘅調景嶺站。\n基於將軍澳綫工程需時，地鐵首先進行咗鰂魚涌站嘅轉綫通道紓緩工程，要嚟解決轉綫通道嘅擠塞情況同埋第時將軍澳綫乘客嘅增加，暫時將觀塘綫總站由鰂魚涌站伸到去北角站，直至將軍澳綫落成之後先一齊交返。工程期間曾經試過火燭，所以喺2001年9月27號先至落成啟用，工程拖遲咗差唔多1年。\n為咗配合方便觀塘綫嘅乘客可以適應喺油塘站轉過去搭將軍澳綫列車過去港島，將軍澳綫同埋觀塘綫來往北角站同埋藍田站至到油塘站嘅路段喺2002年8月4號啟用，列車喺離開鰂魚涌站同埋東隧路段之後，就唔會再去藍田站，改行一段新起嘅鐵路去新嘅油塘站。另一方面，原本喺起東隧嗰陣時由鰂魚涌去藍田嘅路段就被棄置。\n2002年8月18號，將軍澳綫正式啟用，路線延長去到寶琳站，而觀塘綫亦都同時延長到調景嶺站。\n通車初期，好多乘客都唔習慣咁繁複嘅轉車過程、同埋將軍澳綫嘅列車班次過於疏落，一度引起混亂。位於油塘嘅轉車站最高峰嗰陣，曾經試過有3班嚟自觀塘綫嘅乘客喺月台度等轉車。另一方面，因為新路軌同列車嘅配合問題，加上新路段好多急彎，令到新路段嘅嘈音特別大，呢個問題直到而家都仲未有妥善嘅解決方案。\n支綫：由將軍澳到將軍澳南，係將軍澳綫嘅第二期工程，經百勝角隧道直達將軍澳地鐵車廠（未來大型住宅發展計劃夢幻之城）隔離嘅新車站。通車後，將軍澳線列車將會「一分為二」，分別係「北角至寶琳」同埋「北角至將軍澳南」，以梅花間竹嘅形式開出。地鐵曾經有興趣喺將軍澳同埋將軍澳南之間起多一個百勝角站，但係因為百勝角發展計劃有變而被擱置。呢條綫喺2009年7月落成啟用。\n近年發展.\n2003年12月16號，為咗配合九廣西鐵通車，東涌綫荔景站同奧運站之間加咗個南昌站，喺香港第一個地鐵同埋九廣鐵路共用嘅車站；美孚嘅轉車通道亦都啟用。\n2004年10月24號，為咗配合九鐵尖東站（而家係九廣東鐵嘅一部份）啟用，來往尖東站同埋尖沙咀站之間嘅行人隧道隨住尖東站啟用；尖沙咀站成為咗第4個同九鐵連接嘅轉車站。\n2005年6月1號，同迪士尼綫交匯嘅東涌綫欣澳站正式開幕，欣澳站啟用之後，機場快綫同東涌綫嘅車程將會稍為增加，分別係24分鐘同埋28分鐘。\n2005年8月1號，來往欣澳同埋迪士尼站嘅無人駕駛鐵路迪士尼綫開始投入服務。市民紛紛趁住暑假周末，帶埋仔女去試搭新車，同埋參觀迪士尼站同附近嘅迪欣湖等等嘅設施。\n2005年12月20號，機場快綫博覽館站開始投入服務，要嚟配合亞洲國際博覽館啟用。\n2007年第1季，機場站翔天廊通用。由於香港國際機場通用二號客運大樓同埋基礎設施，叫做「翔天廊」，為咗應付離境旅客直接進入翔天廊，所以地鐵公司將會喺機場站上行綫月台對面起一個全新嘅三號月台。三號月台係一個兩邊都落得車既月台。\n收費.\n截至2006年初，香港地鐵收費分為成人同埋特惠兩種。12歲以下嘅小童、65歲或者以上嘅長者、12至25歲嘅全日制學生先至可以用特惠票。3歲以下嘅小童就可以免費搭車。同其他地鐵系統唔同，香港地鐵收費唔係劃一，而係根據路程長短而定。搭嘅站數越多，收費就會越高。一般路綫嘅成人單程收費由港幣3個8至23個1不等。特惠票價差唔多係成人票價嘅一半。\n付款方法有3種：八達通、單程票同埋旅客票。\n八達通.\n八達通係香港嘅其中一種電子收費系統，咭嘅大小同信用卡一樣，裡面裝有晶片，用嘅時候將張咭放喺接收器上面就可以完成付款過程。而香港地鐵就係一個最常用到八達通嘅服務。除咗機場快綫之外，香港地鐵為八達通使用者提供優惠。例如來回金鐘同埋尖沙咀，成人八達通收費係港幣7個9，但係單程票收費就要港幣9蚊。\n單程票.\n單程票係一種附有磁帶嘅車飛，要喺入閘之前買咗先。車站大堂設有自動售票機，售賣各種單程車飛。但係，香港地鐵係冇雙程票，除咗機場快綫之外。\n旅客票.\n旅客票分為兩種，分別係一日內任搭嘅通行飛（售價港幣五十蚊），同埋喺3日之內任搭，附有機場快綫來回程嘅通行飛（售價港幣三百蚊）。旅客喺購買旅客票嗰陣，需要提供旅客證明文件，好似護照噉。\n特別版紀念票.\n每逢新年或者有新嘅卡通片上映，地鐵都會推出新嘅車飛。呢啲車飛嘅表面印咗一啲特別圖案，每張都可以畀一程嘅錢（唔包括機場快綫）。\n用完1次出閘嗰陣張飛唔會收咗去而係畀返人，可以留為紀念。\n地鐵服務.\n香港地鐵喺2004年，每日乘客量就超過230萬人次，成為世界上最繁忙嘅鐵路系統之一。\n香港地鐵喺大部份日子都會提供每日19小時嘅列車服務，大約由上晝6點去到午夜1點，非行車時間就要嚟進行軌道及軌旁嘅維修工程。喺一啲假期，好似平安夜同埋大除夕噉，地鐵更加會通宵行走。\n地鐵系統.\n香港地鐵鐵路系統網路全長91.0公里，包括超過129.1公里長嘅隧道所組成。而喺53個車站當中，其中10個係地面車站，8個係架空車站，其餘35個就係地底車站，起喺距離地面12至37米下面。每個車站嘅設計各有不同，唔少車站都採用較為簡單嘅箱形結構，以2至3層嘅結構容納大堂同埋月台，亦都有部份車站採用較為複雜嘅佈局結構，月台起喺鑽挖隧道裡面，而大堂就喺路面以下。有啲仲有多層嘅地庫結構，要嚟提供更多空間去容納車站大堂嘅售票設施、商店、控制室同埋機房等嘅設施。\n香港地鐵用嘅重型鐵路系統，可以有效應付眾多嘅乘客需求量。地鐵列車有8卡，可以載2500個乘客。喺繁忙時間，市區綫每個鐘最多可以開34班車，即係每1.75分鐘一班，載客量差唔多85000人次。而地鐵列車數目已經由啱啱通車嗰陣嘅140卡，增加到2002年嘅1050卡(包括機場快綫嘅88卡同埋迪士尼綫嘅12卡）。而每日早上嘅繁忙時間，會有86%嘅車卡投入服務。\n地鐵安全.\n香港地鐵一直都舉行唔少活動，確保乘客注意使用地鐵時嘅安全。例如喺各個地鐵車站裡面有唔少嘅海報，月台同埋車廂亦都有廣播提醒乘客。另外，地鐵引入附例嚟防止乘客進行不當或者危險嘅行為，例如禁止攜帶易燃物品，違規者可以被罰款甚至入獄。值得留意嘅是，地鐵禁止攜帶金屬氣球進入車廂範圍，以免影響架空電纜運作。\n由2002年8月開始，香港地鐵開始引入月台幕門到各個地底月台，並且已經喺2005年嘅10月全部完成。而東涌綫、機場快綫同埋將軍澳綫喺落成嘅時候都已經裝咗月台幕門。月台幕門能夠防止乘客墮軌，同埋防止月台嘅冷氣流失。\n由於欣澳站同埋迪士尼站車站設計以開放式為主，並無安裝空調設備，所以呢兩個站就引入咗月台閘門。月台閘門嘅高度只有1.5米（大概等於月台幕門嘅一半）。月台閘門可以防止乘客墮軌，成本亦都較平，唔駛顧及車站嘅設計。\n每個月台兩端都有壓力感應器，一旦有人經月台兩端嘅樓梯行落路軌，感應器就會傳送信號到站長室，通知職員。另外，每個月台都有緊急停車掣，防止有人墮軌而俾列車輾過。\n地鐵設施.\n由於每日有大量乘客使用，所以香港地鐵嘅月台都裝有大量嘅扶手電梯，雖然早期由於認為傷殘人士唔適合搭地鐵而冇裝旅客用嘅升降機，但因應機場快綫嘅開通，而家絕大部分車站都最少有一部，以方便攜帶大型行李嘅旅客之餘，同時亦都方便傷殘人士。與此同時，為咗適應更多傷殘人士搭地鐵，地鐵亦都做咗多項改善措拖，包括車廂裡面嘅輪椅專用位置、盲人導向地板同埋加闊入閘機等等。但係，有別於世界各大地鐵系統，香港地鐵基於衛生理由，大部份車站都冇洗手間設施，只有機場快綫同埋迪士尼綫先至有。\n香港地鐵車站有唔少商店，而且自從地鐵私營化之後，種類就不斷增加。喺大部份香港地鐵嘅車站裡面，都有下面嘅服務：\n另外，每個地鐵站亦都設有收費電話、飲品售賣機及自助攝影機。而站內嘅報刊派發處，就會免費派發四份免費報刊：新聞娛樂報章《都市日報》同《快線周報》、同埋求職招聘刊物《招職》。\n地鐵列車.\n香港地鐵列車係動力分散動車組，全部設有8個車廂，由1500伏直流電嘅架空電纜推動，喺軌距為1432毫米嘅路軌上行走（同倫敦地鐵一樣比標準軌1435毫米窄少少）。地鐵車廂採用嘅設計，可以有效應付高流量嘅乘客。除咗機場快綫之外，其餘都設有橫向座位安排同埋額外嘅通風設施，而每個車廂都設有10道車門。\n荃灣綫、港島綫、將軍澳綫全線同埋觀塘綫大部份嘅用車都係用由英國都城嘉慕製造嘅列車，最高時速去到80公里。由於列車投入服務初期嘅設計已經不合時宜，所以地鐵喺1998年開始將所有英製列車全面翻新，翻新工程喺2001年8月完成。\n為咗配合將軍澳綫通車，地鐵買咗13列由南韓Rotem同埋日本三菱重工株式會社製造嘅列車。呢批列車原本係行將軍澳綫，但地鐵將負責將軍澳綫列車維修嘅將軍澳車廠維修合約外判俾負責英製列車翻新工程嘅United Goninan公司，最終13列日韓列車要行觀塘綫，地鐵就重組英製列車嘅車卡排列，將大部分喺1989年由英國都城嘉慕同埋喺1995年買嘅由GEC Alsthom製造嘅列車車卡調動到將軍澳綫度行。\n東涌綫同埋機場快綫用西班牙製造特別設計嘅車廂，當中迪士尼綫嘅車廂，其實係由市區綫調動嘅車卡進行改裝而成，以配合香港迪士尼樂園而被重新設計，例如車廂窗門同埋車廂裡面嘅扶手都係米奇老鼠頭部嘅形狀噉。\n為咗配合九廣西鐵同埋迪士尼綫通車，令到東涌綫載客量持續上升，地鐵再訂多4列列車（第一列列車已經喺2006年6月12號12點05分投入咗服務，而最後一列列車將會喺2007年初交付）。由於時間緊迫而且訂貨量小，所以地鐵只係以市區線韓製列車做藍本，同南韓Rotem訂購增強型韓製列車。\n香港地鐵列車嘅維修工作，目前由5個車廠負責，分別係九龍灣車廠、荃灣車廠、柴灣車廠、將軍澳車廠同埋小蠔灣車廠。每個車廠除咗負責為相應行車綫嘅電動車組提供電力之外，亦都有停車設施、洗車設施同埋預防同糾正性嘅維修設施，例如起重同埋頂升設備等等。\n未來發展.\n新路綫.\n為咗應付香港長遠嘅發展，地鐵有多條新鐵路嘅發展計劃。"}
{"id": "3210", "revid": "107929", "url": "https://zh-yue.wikipedia.org/wiki?curid=3210", "title": "九龍巴士", "text": "九龍巴士（），全名九龍巴士（一九三三）有限公司，簡稱九巴或，係香港一間巴士公司。間公司於1921年成立，1933年攞到政府嘅巴士專營權，自此成為全香港規模最大嘅一間專利巴士公司，而家係香港上市公司「載通國際控股」旗下企業，現任董事長為李澤昌先生。\n歷史.\n早期發展.\n九龍巴士公司嘅前身九龍汽車有限公司喺1921年成立，當時開辦兩條巴士線：尖沙咀↔深水埗同埋油麻地↔九龍城，得9架巴士行兩條路線。1930年，九巴由中美汽車公司接辦一條旺角至元朗嘅長途巴士線9號，成為九巴首條服務新界路線，直至1930年代，已經有80架巴士行十幾條路線。\n30年代.\n1932年5月，殖民地政府重整香港公共交通服務，批出兩個巴士服務專營權－香港島以及九龍/新界，後者俾九巴攞到。\n1933年4月13號，鄧肇堅、雷瑞德、雷亮、譚煥堂、吳海霖同埋林明勳等人為九巴建立公司架構，九龍汽車（一九三三）有限公司正式成立，同年6月11號地區專利生效，九巴接辦當時中華巴士同埋啟德巴士公司經營嘅共18條九龍同埋新界路線。公司成立初期有106部單層巴。當時嘅單層巴設有頭等軟座同埋二等硬座兩級。乘客想落車就要拉郁車頂嘅粗繩，敲響喺車頭司機旁邊嘅銅鈴，司機就會喺下一個巴士站停車。當時九巴車廠位於旺角水渠道（家下始創中心嘅位置）。\n40年代.\n1941年12月25號，日軍佔領香港。當時九巴經營17條路線，車隊數字更增至140部。但後來因為啲巴士俾日軍徵用，所以巴士服務幾乎被迫暫停。1945年二次大戰過後，九巴只能夠維持兩條巴士線嘅服務。1946年2月，九巴改裝二手軍車同埋貨車做巴士，並取消座位等級制，以儘快恢復提供巴士服務。\n1949年，九巴率先由英國引入首批20部載得多啲人嘅雙層巴─「丹拿A型」，以應付日益增加嘅客量，兼成為香港第一間巴士公司引入雙層巴。從此香港嘅巴士服務趨向以雙層巴為主力。\n60年代.\n1961年，九巴股票開始喺當時香港嘅香港證券交易所（香港聯合交易所前身）上市。\n70年代.\n1972年，香港海底隧道正式通車，一向提供九龍及同埋新界巴士服務嘅九巴，首次開入香港島。同年，九巴革新乘客畀車錢嘅方式。早年嘅巴士設有售票員同埋稽查員，喺架車度走嚟走去。售票員負責賣車飛，稽查員負責查飛，未買飛嘅乘客要補飛。同一車站上車嘅乘客嘅車費可能唔同，視乎車程嘅長短而定。因為巴士車頭同埋車尾都有閘門畀乘客上落，有啲乘客上車之後，售票員未嚟到就已經到站落車，就唔使畀錢買飛。為咗減少逃票情況以及削減人手，經過多個月測試，九巴自1972年起，正式採用「一人控制模式」，即係喺巴士車廂近司機位裝錢箱，由司機兼任稽查員嘅職務，監察每位乘客有冇入夠錢落錢箱。自此，無論車程幾長，同一車站上車嘅乘客都要喺車頭前門上車，兼即刻畀劃一車費。\n1975年九巴為吸引揸車人士改搭巴士，推出豪華巴士路線服務。九巴喺七、八十年代營運嘅豪華巴士路線，包括200（機場↔中環）以及201（機場↔尖沙咀）等等，但其後佢哋分別被取消或改組，得208線一直營運至今。\n80年代.\n1980年11月11號，新鴻基地產宣佈收購九巴喺股票市場嘅股份，引起收購戰。11月17號，新鴻基地產成功收購九巴，並持有九巴共39.5%股份。\n1980年代，隨住地下鐵路通車以及九廣鐵路日漸普及，九巴亦着手重組路線同埋提供鐵路接駁服務（即係K或者M字尾嘅路線），1989年起為方便乘客，幾條M字尾嘅九巴路線，亦容許乘客以通用儲值票畀錢。同期，業務高速發展。1982年更首次開辦市區特快巴士線（即係X字尾嘅路線）14X同埋15X（現已改為215X），以接近點到點嘅行走方式，吸引更多市民選搭九巴。經過多年同生產商合作嘅試驗，九巴喺1988年引入首架雙層冷氣巴－「利蘭奧林比安」11米冷氣巴，令香港嘅巴士服務進一步提升。\n90年代.\n1990年，九巴荔枝角新總部啟用，取代旺角舊總部。\n1992年，九巴率先引入用符合「歐盟1型」廢氣排放標準引擎嘅巴士。\n1994年，為咗建立企業形象，九巴開始改叫司機做「車長」，並喺司機位旁邊車頂位置加上一塊綠色膠牌，寫上車長嘅名同埋職員編號。\n1996年九巴引入「歐盟2型」巴士。同年九巴嘅全資附屬公司龍運巴士有限公司獲當時香港政府批出專營權，經營北大嶼山以及赤鱲角新機場嘅巴士路線，並喺1997年開始投入服務。對九巴嚟講亦係一個創舉，因為首次有嚟自大嶼山以外嘅巴士行走。同年九巴亦引入低地台巴士－「丹尼士飛鏢」單層巴，方便傷殘人士使用巴士服務。\n1997年，用咗100億港元起嘅青嶼幹線正式通車，5月至6月期間吸引大量市民去觀光。九巴於是喺假日特別加開兩條觀光線X31同埋X32，分別由荃灣碼頭以及葵芳地鐵站出發，途經青嶼幹線同埋北大嶼山快速公路之後，唔入東涌新市鎮原車折返，以一償市民參觀青嶼幹線「遊車河」嘅心願，可算係香港巴士史上嘅第一次。與此同時，九巴引入首款低地台雙層巴－「丹尼士三叉戟」雙層巴，方便巴士公司喺傷殘人士使用巴士服務同埋大載客量之間作出平衡。同年九巴同埋其餘四大運輸機構九廣鐵路、地鐵公司、城巴以及香港小輪聯合推出「八達通」聰明卡收費系統。同年，當時嘅九巴集團進行重組，九巴、龍運巴士等成員公司成為一間新成立嘅「九龍巴士控股有限公司」旗下嘅子公司，主要股東仍然係新鴻基等。九巴控股喺2005年改名做載通國際控股有限公司。\n1998年，九巴成立全資附屬公司陽光巴士有限公司，專門提供屋邨巴士、員工以及學童接送專車、購物商場穿梭巴士等各種非專利巴士服務。該公司現時係香港其中一間最大嘅巴士租賃服務公司。\n1999年，九巴曾經同商業電台合作，喺巴士上安裝收音機設施，播放商業二台節目，到一段時間後就改播香港電台第二台節目。\n21世紀.\n2000年，用聰明卡「八達通」畀車錢已經非常普遍，九巴喺同年4月完成為整個車隊裝上八達通讀卡機。同年11月25號，九巴率先引入「路訊通」系統（之前叫「資訊娛樂共同睇」），乘客可透過裝喺車上嘅電視屏幕，收睇資訊以及娛樂節目；但亦有乘客視為騷擾。\n2001年九巴引入「歐盟3型」巴士，同年11月九巴沙田車廠攞到ISO 14001品質證書 ─ 環保管理體系，成為香港巴士運輸業之中首間得到呢個殊榮嘅車廠。\n2002年，九巴再次通過ISO品質認證，成功將所有ISO 9001:1994證書升級至ISO 9001:2000版本。同年10月九巴獲《福布斯 Forbes》雜誌頒發美國以外地區「200家營業額10億美元以下的傑出企業」殊榮。\n2002年10月，九巴喺藍田地鐵站嘅42C線巴士總站月台，整咗全港首個冷氣候車室。候車室採用透明強化玻璃密封設計，並設有恆溫冷氣，由獨立系統供應鮮風，等乘客喺空氣清新、寧靜舒適嘅環境下等巴士。候車室亦設有一組多媒體資訊系統，裝設一組電子屏幕顯示屏，詳細列出下一班巴士嘅開車時間、路線同埋票價等資料。\n2003年9月，九巴喺尖沙咀廣東道新港中心外裝設全港首個數碼巴士站，個巴士站有電腦螢幕，提供交通以及旅遊資訊；同年11月，九巴新荔枝角車廠攞到ISO 14001品質證書。\n2006年5月，九巴引入配新款歐盟4型環保引擎巴士。\n2007年12月，九巴推出近年嚟最大規模嘅轉乘優惠，涉及七組共21條路線，覆蓋範圍包括西九龍，尖沙咀、荃灣、深井、葵青、沙田、大埔、元朗、洪水橋、屯門同埋新界北區，至此，九巴已經有68組唔同嘅轉乘優惠，共涉及258條路線。另外為配合兩鐵合併，九巴更改旗下位於兩鐵車站嘅巴士站站名，一律叫XX鐵路站，有大概300個巴士站受影響。\n2011年底，九巴嘅冇冷氣巴士已經冇幾多架剩。九巴喺其中一架冇冷氣巴士貼上「再見熱狗巴士（2012）」嘅廣告，隨後亦有幾個巴士迷組織喺第二啲冇冷氣巴士賣形形式式嘅送別廣告。2012年5月9號，九巴將剩低4條有用冇冷氣巴士行嘅巴士線（5A、16、93K、98A）改晒做全冷氣，自此香港再冇冇冷氣嘅專營巴士行。\n2017年6月，九巴宣布改革巴士車隊車身嘅顏色同風格，由自引入超低地台車款丹尼士三叉戟開始就一路用到而家嘅香檳金車身會改為英倫風「城市紅色」（City Red）車身配銀白色線條，車廂嘅顔色同風格亦都唔同咗好多。九巴表示新形象名為「城市脈搏」（Heartbeat of the City）。\n路綫.\n截至2018年12月31號，九巴營運緊401條路線，其中有九龍區路線、新界區路線、過海路線、馬場路線、通宵路線同埋墳場特別路線。至於機場同北大嶼山路線，就由佢嘅姊妹公司龍運巴士營運。\n車隊.\n截至2021年1月31號，九巴擁有服役緊嘅載空巴士數量為3997架，係全球最大型嘅私營公共巴士公司之一，全部都係可以畀輪椅人士乘搭嘅低地台冷氣巴。\n車隊同車廠.\n到咗2011年11月9號，九巴（唔包括龍運巴士）擁有服役緊嘅載客巴士數量3887架，係全球最大型嘅私營公共巴士公司之一，其中近98%係冷氣巴士。上得輪椅嘅超低地台巴士（包括單層同雙層巴士）佔成個車隊總數58%。受到運輸當局嘅「保鐵」政策影響，九巴嘅巴士數量不斷減少，由2003年起，巴士數量已經累積下跌超過400架，重令到九巴喺2008年開始出現嚴重車荒，需要同旗下車齡達17年嘅冷氣巴士申請續牌，初期除咗沙田車廠外其他車廠都唔會安排呢類巴士行走途經快速公路嘅路線，雖然係一年期行車證，但呢類巴士喺距離首次登記日期就到18年嗰陣除牌（同2008年天水圍燒車事件嘅額外8架續牌巴士程序一樣）。另外，為咗解決長遠問題，因應龍運投入新型巴士嘅同時，陸續將部份丹尼士三叉戟巴士髹上全金身，改喺九巴服務。\n九巴已經同運輸署保證，由2011年開始，所有專利巴士會回復喺17年或之前退役，並進一步縮細車隊數量；不過因為區議會要求九巴保留冇冷氣巴士服務，所以九巴已經決定安排FZ牌後（首次登記日期1994年4月27日同之後）嘅冇冷氣巴士續牌（服役時間就來18年）。\n九巴為咗方便分配同管理車隊，就將車隊分配喺九龍同新界嘅4個車廠，並且用唔同嘅英文字母（K、L、S、U）做區分。九巴將呢啲分類廠房嘅貼紙貼喺巴士擋風玻璃嘅左下角。九巴車廠嘅分類有：\n除此之外，九巴重有幾個停車場同加油站，例如大埔停車場。"}
{"id": "3216", "revid": "1848562", "url": "https://zh-yue.wikipedia.org/wiki?curid=3216", "title": "亞洲電視", "text": "（，簡稱ATV、亞視，官方簡稱為 aTV）係香港一間已經停止地面廣播嘅電視台，前身係麗的電視，1957年5月29號成立，係香港第一間電視台。現已轉型網絡電視，改叫亞洲電視數碼媒體。\n因為收視幾乎舖舖都差過無綫，所以亞視亦都經常俾人叫做「二奶台」，無綫就叫「大婆台」。\n行政長官會同行政會議喺2015年4月1號宣佈唔續牌畀亞洲電視，成為香港歷史上首間唔獲續牌嘅電視台。\n除咗本地免費電視牌照之外，亞洲電視亦持有非本地電視節目服務牌照，以人造衞星將本港台嘅節目跨境播送到中國大陸，呢個牌照原定有效期至2016年5月31號。亞洲電視亦喺廣東省有落地權，頻道包括本港台同國際台可能喺有線電視網絡播出，不過要配合德勤嘅指示令，因為亞視牌照嘅完結，而決定要提早喺4月2號凌晨0點停播，因此亞視已經成為歷史。\n2017年12月18號，亞洲電視數碼媒體宣佈利用OTT平台繼續以「亞洲電視」品牌廣播。2018年1月29號開始透過手機App同OTT平台復播。有部份內容同直播A1台免費，其它節目要另外畀錢。\n歷史.\n亞洲電視原本叫「麗的映聲」，早期以收費有線廣播形式經營。成立之初，「麗的映聲」只有一條黑白嘅英文頻道，每日播四個鐘。1963年，麗的映聲增設中文台，以廣東話為主要廣播語言。1957年，麗的映聲首次播出香港電視史上第一部直播電視劇《幸福的家庭》。初期節目內容包括新聞同體育消息，首映當日嘅電視節目由香港時間晚上7點正至9點正，有晚上7點正：「開幕儀式」、晚上7點40分：「晚間新聞、天氣預報」、晚上7點50分：「香港教育」、晚上8點正：「香港電影」、晚上8點55分：「最後新聞、天氣預報」。麗的映聲第一代台徽採用放射16道光芒嘅太陽，象徵電視廣播，輻射全港。1973年4月攞到無線廣播牌照，開始免費廣播，改名做「麗的電視」（英文：Rediffusion Television，簡稱麗的或者RTV）。1982年9月24號改名「亞洲電視」。\n公司曾經多次易手，包括1981年3月嘅三大澳洲財團：大衛森、亨利鍾斯、CRA有限公司；1982年6月邱德根旗下遠東集團；1988年林百欣家族嘅麗新集團同埋鄭裕彤家族嘅新世界集團；1998年封小平、劉長樂（「龍維有限公司」、「聯旺有限公司」）；2002年VMH控股有限公司（Vital Media Holding &amp; Limited）。2006年5月12號晚亞視突然宣佈，引入中信集團旗下「中信國安集團公司」購買發行嘅「新股」同埋陳永棋嘅「舊股」，變相入股亞視22.22%權益，並且派兩名代表加入董事局。交易完成後陳永棋同埋劉長樂仍然係大股東，兩人合共持有亞視超過七成權益。陳永棋接受訪問嘅時候話有意將亞視上市但係未有時間表。\n2009年，亞視原最大股東查懋聲引入旺中集團入主亞視，蔡衍明成為亞視最大股東，但因為佢唔係香港永久居民，所以法例規定唔可以有控股權，董事會表決權上成為少數。2010年3月，查懋聲引入中國商人王征入股亞視，藉以抗衡蔡衍明。王征嘅改革比蔡衍明更出格，解散製作部，王征堂弟盛品儒成為亞視執行董事，操控亞視，製作比之前偏離香港觀眾口味，惹嚟大量投訴。\n亞洲電視現有免費電視牌照喺2015年11月30號屆滿，行政長官會同行政會議於2015年4月1號宣佈唔續牌畀亞洲電視。亞視可以提供免費電視服務多12個月，成為香港歷史上首間唔獲續牌嘅電視台。亞洲電視最多可以繼續提供免費電視服務直至2016年4月1號。而亞洲電視沿用嘅模擬廣播頻譜將會由香港電台繼承沿用，而數碼廣播頻譜將由通訊事務管理局重新指配畀其他免費電視持牌機構，現時其中一部分頻譜已經指配畀已經獲發免費電視牌照嘅香港電視娛樂（ViuTV）。\n亞洲電視被宣佈冇得續牌之後，出現過遲出糧嘅情況。2016年2月5號，大部份員工仍然未收到2015年12月同2016年1月嘅人工，當中部份員工決定根據《僱傭條例》嘅自動遣散條款離職，營運總裁馬熙亦喺當晚即時辭職。2016年2月6號開始亞洲電視停止製作直播新聞報道，違反本地免費電視服務牌照嘅規定。2016年2月20號開始，亞視新聞部恢復製作本港台嘅《六點鐘新聞》同《夜間新聞》。\n2016年3月3號，亞視臨時清盤人德勤喺夜晚召開記者會，話亞視同新投資者司榮彬未能達成協議，對方到傍晚死線之前重未能夠有現金到手，決定喺第二朝遣散全部員工，令到亞視提早喺3月4號停播，但係具體停播時間要同工程部商議。3月4號，亞視股東11點半喺亞視舉行記者會，指因為驚德勤粗暴處理清盤，冇信心放錢喺德勤指定嘅戶口，現場一直有人保顧住一個喼，喼入面有500萬現金，同埋500萬支票力證有資金可以營運落去，直至4月1號廣播結束為止。之後又傳德勤預計喺3月4號傍晚6點停播，亦有員工形容已經對亞視「心死」，就算亞視請返佢，都唔會繼續做落去，又話若果投資者有錢，點解唔出糧畀員工先。3月4號最終並未停播，如常喺6點繼續播新聞。2016年3月24號，亞洲電視臨時清盤人向亞視餘下嘅160名員工派發解僱信，信入面列明各員工喺4月1號之後，唔再續約，意味亞視將會喺4月2號停止運作。\n2016年4月1號朝早，亞視高級節目執行主任程啟光話夜晚11點59分07秒開始到12點正，亞視會播一張卡同觀眾告別後先至停播，不過最終張卡都「走數」無播到，準時12點正無晒畫面，成為亞視留畀香港觀眾嘅最後一個愚人節整蠱。\n亞視停播後，喺香港地區，模擬電視頻譜由香港電台即刻接手，旗下港台電視31A、港台電視33A響00點05分（UTC+8）已經開始有節目播，同日朝早6點半正式啟播；1.5條數碼電視頻譜嘅其中0.5條由香港電視娛樂即刻接手，旗下ViuTV頻道凌晨已經可以搜到台，4月6號朝早6點正式啟播。但香港以外嘅地區原先收到嘅亞視兩個頻道都出現咗唔同嘅變化：\n以上啲頻道喺廣東有線、韶關有線、東莞有線、甜果時光都出現咗刪台處理。\n2016年5月2號，電視台屬下嘅海外台都停播兼官網正式關閉。而衛星牌照亦係同年同月31號到期。\n股權變動.\n亞洲電視冇喺香港上市，先後俾邱德根、鄭裕彤、林百欣同埋陳永棋等人控股營運。"}
{"id": "3223", "revid": "1848288", "url": "https://zh-yue.wikipedia.org/wiki?curid=3223", "title": "新世界第一巴士", "text": "新世界第一巴士服務有限公司（，簡稱：新世界第一巴士、新世界巴士、新巴同埋NWFB）係香港五間專營巴士公司之一，喺1998年9月1號接辦中華巴士嘅88條線之後正式開始運作。而家主要營運港島區嘅巴士線，亦有營運少量九龍區同新界區嘅巴士線。\n歷史.\n1998年初，新世界第一巴士服務有限公司正式成立。由新世界發展有限公司以及英國最大嘅陸上運輸機構第一集團合資，新世界發展（其後因集團架構重組而注入佢嘅服務業分支新創建集團有限公司）持有74%股權，而第一集團就持有其餘26%股權。當時經營港島區巴士服務嘅中華汽車有限公司（中巴）不獲延續專營權，政府就將佢其中88條路線攞出去公開競投，最後由冇任何交通營運經驗嘅新巴贏得專營權。據當時政府指出，新巴之所以能夠取得專營權，原因係新巴喺香港冇經營任何公共交通服務，符合政府引入新經營者嘅意向，同時新巴重提出一個最重要承諾：接收全部前中巴員工，解決前中巴員工嘅去留問題同埋買中巴原有車隊。呢次競投之後，中巴退出專利巴士市場，全面進軍地產業。\n新巴接管88條巴士線後，只用一年幾時間就走上軌道，包括買新巴士、改善管理制度員工福利、加強巴士線班次等等。喺買新巴士方面，新巴專門買低地台巴士，包括「丹尼士三叉戟」雙層冷氣巴同埋「丹尼士飛鏢」單層冷氣巴。最初呢啲新巴士一時間趕唔切付運，新巴只係暫時買中巴嘅舊巴士服務，但呢啲舊巴士之中得冷氣巴有得留低，並相繼得到翻新。至於冇冷氣嘅巴士就喺其後4年內，全部被淘汰，淨係得一架丹尼士禿鷹（車隊編號：DM6）改為開篷巴，用嚟行山頂纜車接駁路線15C，直到2008年1月底。新巴自1999年3月起安裝八達通收費器，並喺2001年2月搞掂晒。2000年年尾，第一集團將手上嘅26%新巴股權賣畀新世界發展，但公司全名嘅「第一」字眼未有改走繼續沿用。2001年新巴推出八達通轉乘計劃，透過喺唔同路線上實施，令新巴可以借呢個計劃，取消一啲客量唔理想嘅路線，重組巴士網絡節省資源。\n新巴嘅服務範圍最初只係喺香港島，直到1999年7月，政府將天水圍北同埋將軍澳南巴士線作公開競投。新巴成功投得將軍澳南嘅一組共7條路線。2001年新巴再投得西九龍新區巴士線專營權，成功將服務範圍擴展至九龍及新界。\n喺營運初期新巴不斷強調形象，成日喺巴士上貼自我宣傳廣告以顯示佢嘅進取精神。不過由於之前新巴未有任何本地交通營運經驗，所以經營能力經常受到質疑。根據香港交通投訴組嘅2003年報（PDF），新巴嘅投訴率係三大專營巴士公司之冠。\n2020年10月，城巴同新巴業務由新創建集團賣咗畀由Templewater Bravo Holdings Limited、Ascendal Group Limited同埋漢思能源組成嘅財團，成為匯達交通嘅一部分，而新巴公司全名嘅「新世界」字眼未有改走繼續沿用。\n2022年7月12號行政長官會同行政會議宣布，新巴嘅專營權會喺2023年7月1號併入城巴嘅港島及過海巴士專營權，同日匯達交通開記者會確認2023年7月1號起只會用城巴單一品牌營運。"}
{"id": "3227", "revid": "1848289", "url": "https://zh-yue.wikipedia.org/wiki?curid=3227", "title": "城巴", "text": "城巴有限公司（，）係香港嘅一間專利巴士公司。城巴經營好多條香港島、香港海洋公園、沙田第一城、香港迪士尼樂園觀光線同香港國際機場嘅巴士路線，佢亦都有提供巴士租賃服務。\n歷史.\n城巴有限公司前身Passenger Transportation Services (Asia) Limited喺1977年由李日新（前中巴同埋城巴董事總經理，2006年2月底退休）創立，喺香港提供公共交通管理顧問服務。及後喺1979年，公司開始營運非專利巴士線，並冠以城市巴士（，後來改為家下嘅城巴、）稱號，包括香港船塢員工接送車服務。及後喺1981年開辦屋邨巴士線62R，來往沙田第一城同埋九龍塘地鐵站（而家嘅九龍塘港鐵站）。冇幾耐之後又同香港海洋公園合作，經營來往海洋公園嘅收費穿梭巴士服務。\nPassenger Transportation Services (Asia) Limited喺1983年改名做城巴有限公司。\n1980年代中，來往中港兩地嘅人流大增，城巴推出來往中國大陸同埋香港嘅直通巴士服務，呢項服務直到2001年因不敵後繼者而停辦。1985年，城巴更自英國買入新嘅利蘭奧林比安冷氣巴，行中港直通巴士線，為日後香港冷氣巴普及化打下基礎。城巴亦提供合約以及私人巴士租賃服務，其中包括為電視廣播有限公司提供員工接載服務。\n1987年，城巴俾北海集團收購，其後得到北海集團注資，買咗多架利蘭奧林比安冷氣巴去取代旗下大部分二手車。隨住港島巴士公司——中巴服務水平日漸下降，城巴將業務重點集中喺港島，喺中巴大罷駛期間開辦屋邨巴士線，鞏固港島區業務嘅根基。同時城巴同港府商討進軍專利巴士市場，最後港府喺1991年批出一條已經俾中巴取消咗幾年、行走香港島中半山嘅巴士線12A畀城巴，令城巴喺短短10年間由細規模嘅巴士公司，搖身一變成為香港專利巴士公司之一。城巴投得呢條中半山巴士線之後，就立即派出新型冷氣巴行嗰條線。港府喺1993年決定將中巴26條巴士線攞出去公開競投，城巴成功投得專營權（Network 26 新里程）；1995年港府再削減14條中巴路線，直接交畀城巴營運。城巴喺幾年間大幅擴張，買好多冷氣巴，搶佔大量原中巴客源，令中巴嘅整體客量不斷萎縮。\n中巴專營權喺1998年9月1號完咗之後，港府再批出12條路線畀城巴，其餘路線嘅經營權就畀咗新世界第一巴士。\n除咗港島區服務之外，城巴亦經營其他地區嘅巴士業務，好似喺1997年開始行使十幾條機場以及北大嶼山巴士路線的經營權。雖然係噉，港島區始終都係城巴嘅主要服務範圍。\n1996年11月，北海集團將城巴分拆上市（港交所冧巴0523）。1999年，城巴俾英國第二大巴士公司 — Stagecoach Group收購。\n2000年，城巴同九龍巴士屬下嘅路訊通合作，喺幾百架巴士上安裝液晶體電視屏幕，播放預錄節目。\n2003年6月9號，Stagecoach因為嗰年嘅沙士疫情以及香港政府以鐵路為主嘅政策而無意繼續投資香港市場，宣佈將城巴賣畀新創建集團，令新創建同時擁有新巴同埋城巴，港島區巴士激烈競爭就告一段落。兩巴及後推出路線重組、八達通轉乘優惠等等，並進行後勤人手編制、管理以及資源合併等等，以節省資源。\n城巴同新巴自2005年6月1號起，推出八達通「即日來回證」計劃，同時亦推出跨越城巴同埋新巴嘅八達通轉乘計劃，令八達通卡持有人搭城巴或者新巴路線，可以以優惠價轉對方嘅特定路線。\n城巴亦係首間用全球定位系統提供自動報站嘅巴士公司，自1998年起喺城巴機場快線嘅巴士上面用。2006年起，城巴亦陸續試驗新一代全球定位系統自動報站系統，其中2006年中引入，城巴機場快線A10嘅系統，更計劃容許乘客透過手提電話向城巴發送短訊，然後城巴回一個預計到站時間嘅短訊。2007年1月，另一套系統亦開始喺11、12、511線嘅MAN單層巴度用。\n2007年7月1號深港西部通道正式啟用當日，城巴開辦兩條由屯門往來深圳灣口岸公共運輸交匯處嘅專利巴士路線，分別係來往屯門碼頭嘅B3線，以及來往屯門市中心嘅B3X線。\n2020年10月，城巴同新巴業務由新創建集團賣咗畀由Templewater Bravo Holdings Limited、Ascendal Group Limited同埋漢思能源組成嘅財團，成為匯達交通嘅一部分。\n2023年7月1號起，新巴嘅專營權同業務併入城巴。"}
{"id": "3228", "revid": "158703", "url": "https://zh-yue.wikipedia.org/wiki?curid=3228", "title": "新大嶼山巴士", "text": "新大嶼山巴士（1973）有限公司（，）係香港第三間專利巴士公司，隸屬冠忠巴士集團，服務範圍主要喺大嶼山。\n佢喺大嶼山開辦咗多條路線來往梅窩碼頭、大澳、昂坪寶蓮寺、東涌等地，重有一條機場巴士線來往香港國際機場同埋梅窩。除此之外，新大嶼山巴士亦有開辦一條由紅磡碼頭開去昂坪寶蓮寺，同埋兩條分別由港鐵元朗站同埋天水圍市中心往深圳灣口岸嘅路線。\n佢係香港少數提供日票嘅公共交通機構，佢所提供嘅日票適用於所有路線，但由於售票地點太少（目前只能夠喺梅窩碼頭嶼巴辦公室同東涌巴士總站買），所以買日票嘅人並唔多。\n史.\n1973年之前大嶼山嘅巴士服務.\n大嶼山早期只係個未開發嘅島，主要村落散佈喺近海處，居民主要依賴水路交通。直至1950年代尾，政府要喺石壁起石壁水塘以解決當年嘅水荒，因此政府同時開始起由梅窩到石壁嘅第一條道路（大嶼山公路／嶼南道）。隨住條路起好，九龍巴士喺1960年4月22號喺大嶼山開辦第一條巴士線1號，最初係由兩架巴士往來梅窩同埋長沙，並隨住道路嘅落成而兩度延長至到水口同埋石壁。不過由於嗰時大嶼山好偏僻，平日需求唔多，假日就因為有一大堆市民往來大嶼山郊遊，搞到當時有好多白牌車行，對九巴1號線造成好嚴重嘅競爭，結果搞到蝕大本，1965年11月1號起唔再服務。\n當九巴喺1965年11月1號撤出大嶼山，離島四個鄉事委員會同埋當時白牌車嘅經營者已經有計劃喺九巴手上接手經營嗰條1號線，最後原有九巴行走大嶼山嘅5架巴士，賣咗畀鄉事委員會，並成立「大嶼山汽車有限公司」。後來大嶼山居民自行組織聯德巴士公司、昂平巴士公司同埋大澳公共巴士公司去維持島上嘅巴士服務。\n新大嶼山巴士成立.\n1973年，由於經營不善，三間巴士公司合併成新大嶼山巴士（1973）有限公司。1974年4月1號取得經營大嶼山巴士服務嘅專營權，成為香港第3間專利巴士公司。嶼巴成立嗰時，開辦咗多條巴士路線，由於當時大嶼山市民對外主要靠梅窩碼頭嘅船往返香港島，故此絕大部份嶼巴路線都係以梅窩碼頭做總站。\n七、八十年代.\n新大嶼山巴士成立初期只得單層車。去到八十年代由於渡假屋流行，一到假日就有好多渡假人士去大嶼山，於是由1980年開始引入利蘭勝利二型雙層巴士，不過雙層巴士只可以行梅窩至石壁一帶。\n另外，由於去昂坪嘅路好窄，初期去昂坪要喺羌山搭小巴上去，直至昂坪路擴闊至雙程行車為止。\n1990年代.\n嶼巴喺1992年1月俾冠忠巴士集團以4000萬港元全面收購，巴士亦開始改以日本五十鈴單層冷氣巴為主力。\n1997年東涌新市鎮首期落成同埋青馬大橋通車，以及1998年地鐵通車，大大縮短由市區來往大嶼山嘅時間同埋路程。嶼巴因此大力拓展往來東涌新市鎮至大嶼山各區嘅路線，並喺同年6月1號開辦通宵線N13來往東涌同埋梅窩。\n1998年7月6號，新香港國際機場開幕，嶼巴開辦來往梅窩同埋機場嘅A35線，並喺同年11月1號將N13線延長去機場，並改叫N35線。\n1999年4月1號，來往梅窩同埋大澳嘅1號線提供通宵服務，路線冧巴係N1。\n21世紀至今嘅發展.\n2001年，嶼巴引入德國猛獅NL263低地台單層冷氣巴，專門行走東涌逸東邨同埋東涌北嘅路線，好似37、38（其中38更係嶼巴班次最密嘅巴士線，最密2分鐘一班），係首間引入嗰款巴士嘅專利巴士公司。另外佢亦向城巴買咗5架猛獅NL262低地台單層冷氣巴。\n2001年1月24號春節，嶼巴開辦由紅磡碼頭去昂坪寶蓮寺嘅假日路線1R，成為嶼巴第一條喺大嶼山以外有總站嘅巴士路線。\n2002年1月2號，因應香港迪士尼樂園開始動工，嶼巴開辦P1線來往青衣機鐵站同埋香港迪士尼樂園建築工地以及36P線來往東涌地鐵站同埋香港迪士尼樂園建築工地。隨住地鐵迪士尼綫啟用，呢條線喺2005年8月21號取消。\n2007年初，因應深圳灣口岸即將落成啟用，運輸署公開招標兩條來往深圳灣口岸至屯門、元朗嘅巴士路線，並喺2007年6月23號宣佈，嶼巴投得來往深圳灣口岸至元朗嘅巴士路線，冧巴係B2，於2007年7月1號挨晚起隨住深港西部通道啟用而投入服務，成為嶼巴自1974年4月1號起成為專利巴士公司以嚟，首次開辦兩邊總站都唔喺大嶼山嘅專利巴士路線，原有行走東涌逸東邨路線37、38嘅德國猛獅NL263低地台單層冷氣巴亦全部被調走，改為行B2線，因此嶼巴向城巴買6架富豪B6LE，行走37、38號線。\n2007年中，嶼巴引入5架配歐盟4型引擎嘅德國猛獅高地台單層巴，全部巴士都已經投入服務。\n2007年尾，嶼巴引入10架德國猛獅NL273歐盟4型低地台單層冷氣巴來行走東涌逸東路線37、38以及深圳灣口岸路線B2，巴士已於2008年投入服務。\n2010年，嶼巴引入9架中國製青年JNP6122G歐盟5型單層低地台巴士，係香港第一款中國製嘅專利巴士。其後嶼巴再引入十幾架同款車。\n2014年初，嶼巴由城巴引入兩架前城巴機場快線嘅丹尼士三叉戟3型雙層客車，令嶼巴自1995年淘汰利蘭勝利二型之後，再一次擁有雙層巴。\n因應港珠澳大橋即將落成啟用，運輸署公開招標三條來往港珠澳大橋香港口岸人工島至機場、欣澳站同埋東涌嘅巴士線，最終嶼巴投到去機場同埋東涌嗰兩條，冧巴係B4同埋B6，佢哋喺2018年10月24號隨住港珠澳大橋啟用而投入服務。"}
{"id": "3229", "revid": "1310929", "url": "https://zh-yue.wikipedia.org/wiki?curid=3229", "title": "龍運巴士", "text": "龍運巴士有限公司（）係由載通國際控股有限公司（以前叫九龍巴士控股有限公司）全資擁有嘅巴士公司。間公司提供往返東涌/香港國際機場同新界市區嘅巴士服務。\n歷史.\n龍運巴士由九巴喺1996年成立，用嚟競投當年運輸署招標嘅北大嶼山同埋赤鱲角新機場路線，並喺同年10月獲批來往嗰帶同埋新界區嘅巴士專營權。1997年5月22號青嶼幹線通車，龍運巴士開辦佢嘅首條巴士線E31，來往東涌市中心同埋舊荃灣碼頭。\n赤鱲角機場喺1998年落成後，龍運亦開辦唔經機場後勤區直達機場嘅巴士服務。香港迪士尼樂園度假區喺2005年8月啟用後，亦開辦一條同城巴合營，往來青嶼幹線收費廣場嘅穿梭路線R8，接駁城巴同埋龍運嘅機場及北大嶼山路線，以及兩條直達迪士尼樂園度假區同埋新界嘅路線，但由於客量偏低，兩條新界線改由九巴派車行，班次更不斷削減。後來亞洲國際博覽館（機場博覽館）啟用，龍運亦會喺有節目散場之後營運兩條去屯門及沙田嘅單向路線，但因車隊數目嚴重不足，要借用九巴車行。"}
{"id": "3234", "revid": "1660180", "url": "https://zh-yue.wikipedia.org/wiki?curid=3234", "title": "澳門新福利公共汽車", "text": "新福利公共汽車有限公司（簡稱新福利巴士）係澳門其中一間專營巴士公司，喺1988年成立。佢嘅前身係喺1948年成立嘅澳門福利公共汽車有限公司。創辦董事長係前澳門特別行政區行政長官何厚鏵，現任董事長係澳門特別行政區行政會成員廖澤雲。"}
{"id": "3239", "revid": "1749739", "url": "https://zh-yue.wikipedia.org/wiki?curid=3239", "title": "觀塘站", "text": "觀塘站（；）喺香港港鐵上面嘅一個架空車站，位於香港觀塘區觀塘市中心，喺1979年10月1號開幕，嗰陣時屬於修正早期系統嘅總站。1989年8月6號，東區海底隧道通車，觀塘綫延長至鰂魚涌，取代呢個站成為觀塘綫嘅新總站。而家深夜部分班次亦會以呢個站做總站。\n車站結構.\n呢個站位於觀塘區嘅觀塘道上，喺藍田同牛頭角兩個站中間，由於車站嘅彎度較大，所以月台空隙較闊。而月台上面原本係深灰色紙皮石嘅牆身同柱身，喺車站翻新時改為白色人造纖維板，並喺車站大堂加裝冷氣，令車站大堂唔再太侷。觀塘站外牆嘅色系係灰黑色同天藍色，而大堂同月台嘅色系係白色。\n此外，車站下面設有一條行車隧道，主要方便觀塘道嘅車喺車站下面穿過，唔使經過觀塘道、協和街及開源道迴旋處，減輕有關路段擠塞情況。該行車隧道同觀塘站一齊起，而家由路政署管理。\n車站大堂.\n車站舖頭同自助服務.\n!商店冧巴\n!商店名\n!鄰近出口\n!商店冧巴\n!商店名\n!鄰近出口\n車站月台.\n觀塘站設有2個月台，並共用同一個島式月台，1號月台係觀塘綫往調景嶺方向嘅列車用，而2號月台係觀塘綫往黃埔方向嘅列車用。\n由於該站沿觀塘道路面上面起，因此月台彎度較高，引致月台同列車之間嘅空隙較闊，故此港鐵公司喺列車同埋月台上播放廣播提醒乘客注意月台空隙，並喺月台邊緣加上膠條縮窄有關空隙。\n另外，在觀塘站東面設有掉頭路軌，畀列車掉頭或停泊。現時深夜部分班次會以觀塘站作終點站，再用該掉頭路軌返九龍灣車廠。\n車站出口.\n觀塘站一共有12個出口，分佈喺車站兩邊及中間，主要連接觀塘區嘅市中心及工業區。\n利用狀況.\n由於觀塘站係山上面嘅公共交通工具重要接駁車站，有好多居民都會用其他公共交通工具轉車上去山上住宅區。而且呢個站係著名嘅觀塘道上，喺正住宅區同工業區交界，每日朝早同夜晚都好多嘅人流。隨住香港工業轉型，愈嚟愈多工業大廈被改建為商業樓宇，當中比較出名嘅係創紀之城，而家創紀之城五期入面嘅商場「apm」亦成為潮流聖地，更令觀塘站人流增長迅速。\n車站歷史.\n早期系統（1970-1975）.\n根據1970年嘅《集體運輸計劃總報告書》，起緊嘅集體運輸系統共分為4個優先發展嘅早期系統工程及其餘5個稍後發展工程，當時觀塘站係第4期工程嘅其中一個被優先考慮起，同時係成個系統嘅觀塘支綫東面終點站。\n修正早期系統（1975-1989）.\n1975年，由於「早期系統」修正做「修正早期系統」，所以呢個站成為「修正早期系統」嘅上行線總點，貫通九龍東、中同埋港島嘅住宅、工業同埋商業區，「修正早期系統」喺1979年落成啟用。\n為配合荃灣綫通車，喺1982年5月10號，修正早期系統旺角至觀塘段改叫觀塘綫，列車由當日起只行走觀塘至油麻地各站，而往中環嘅乘客需要喺旺角站轉車。其後，除咗小規模翻新外，觀塘站喺1979年至到1989年期間冇大改動，該站一直係觀塘綫嘅總終站。\n東區海底隧道.\n1984年，政府批准起東區海底隧道，並且將觀塘綫延伸到去港島東區，將觀塘綫嘅總站延長至到去鰂魚涌站，改變咗呢個站作為觀塘綫嘅上行綫總站嘅歷史。\n車站改善工程 -現代化工程.\n機場鐵路落成之後，地鐵為咗配合現代化設計，喺1998年至到1999年間，喺觀塘站做大型翻新工程，為車站加裝咗冷氣系統；並且將舊有嘅深灰色紙皮石嘅牆身同埋柱身，改做白色人造纖維板，同時亦都加咗升降機落地。\n2005年，地鐵再整過個車站外牆，為觀塘站外牆拆走舊時嘅深灰色紙皮石，再改成藍色、白色嘅牆身；同時亦都將出口嘅石屎地板改咗做地磚，為車站帶嚟新形象。工程喺2006年中搞掂。\n翻新行人天橋上蓋工程喺2008年展開。新上蓋用料主要分兩種：金屬板同透明纖維板。金屬板放喺上蓋正中間，保護電燈、揚聲器等電力設施，透明纖維板就放喺上蓋兩旁，增加採光度，減少用電燈，較以前用不透明物料環保。\n車站改善工程 -創紀之城五期.\n由於新鴻基地產喺舊有嘅東九龍廣場起創紀之城五期，所以喺2001年至到2005年將原本嘅A2出口封閉嚟拆嘢。當創紀之城五期落成之後，將原本嘅行人天橋重建，而新嘅行人天橋有冷氣同埋加咗升降機落地，並且將天橋擴闊咗一倍幾，A2出口亦喺2005年2月重開。由於創紀之城五期裏面亦包括一個大型商場apm，成為地鐵系統第一個得英文嘅指示牌APM，但係後嚟因為發展商話英文字母 a 應該係細草，所以將指示牌改成aPM。\n地鐵公司喺2006年7月再次為觀塘站進行車站改善工程，並加設更多商店同埋改善車站通道，以方便乘客由apm進入車站，改善人流增長後所出現嘅擠塞情況。\n未來發展.\n由於觀塘市中心重建計劃喺度研究緊，所以A1同埋C1出口嘅行人天橋將會有機會分階段封閉重建，亦都喺觀塘站帶嚟新人流。"}
{"id": "3240", "revid": "214787", "url": "https://zh-yue.wikipedia.org/wiki?curid=3240", "title": "澳門公共汽車有限公司", "text": "澳門公共汽車股份有限公司（簡稱澳巴或TCM）係澳門嘅專利巴士營辦商之一。原本主要服務澳門海島地區，但係因為澳門半島嘅公共交通競爭力較強，所以近年嘅主力路線轉為澳門半島路線同埋由澳門到離島嘅路線。\n澳巴嘅前身叫做澳門海島市小輪船有限公司，喺澳門半島同路環島、氹仔地區提供渡輪服務，重提供路氹地區（統稱海島市）內嘅巴士服務。喺1974年嘉樂庇總督大橋通車之後，佢開始進一步提供澳門半島至海島市嘅巴士服務，並喺1986年正式改組為澳門公共汽車有限公司。\n澳門主權移交之後，澳門政府喺巴士專營權2010年10月14號屆滿前，決定改變巴士服務經營權，改為由巴士公司承包服務，因此交通事務局喺2009年底為巴士服務招標，但佢話澳巴「過咗截標時間4分鐘至提交標書」，所以唔接納澳巴嘅標書，令澳巴面臨結業。經過多個月上訴程序，交通事務局最終喺2010年8月宣佈批出一個標段嘅巴士線畀澳巴，新約喺2011年8月1號生效。\n2018年8月1號，同樣有承包澳門巴士線嘅澳門新時代公共汽車股份（前身係維澳蓮運）併入澳巴。"}
{"id": "3241", "revid": "14", "url": "https://zh-yue.wikipedia.org/wiki?curid=3241", "title": "九廣鐵路", "text": "九廣鐵路（；，減筆KCR，早年亦有減爲K. C. Ry.），又叫，廣州叫，係駁通香港同廣州嘅鐵路。佢由香港嘅九龍，一路去到廣州。一九零六年起，一九一零年通車。鐵路經過香港、深圳、東莞等地。喺香港境內，駁通九龍市區、沙田、大埔、粉嶺、上水、羅湖。當其時香港係英國殖民地，而省城係大清。鐵路分兩份，中國境內叫華段、香港境內叫英段路軌等設施，分兩地管理。華段家下叫廣深鐵路，而英段叫九廣，或者港鐵東鐵綫。來往兩地嘅客運長途車，曾經因為第二次世界大戰同中國大陸政局動盪而中斷，後尾喺一九七九年再通返車。\n鐵路兩段，分兩公司管，原本段歸廣深鐵路集團，原英段歸九廣鐵路公司。九廣鐵路公司原本係香港政府機構，後尾化爲公營公司。初頭只管九廣鐵路英段。二十世紀九十年代中期，公司亦管埋、、同鐵路路線。\n九廣鐵路網絡.\n九龍至廣州嘅九廣鐵路.\n九龍到廣州嘅九廣鐵路包括廣深鐵路，即係廣州到深圳，同，即係九龍到羅湖。現時亦有直通車，來往九龍到廣州、上海、北京，來往九龍到廣州，部分係九廣通列車，即係ktt。\n香港境內嘅九廣鐵路.\n九廣鐵路公司喺香港發展咗3條重鐵路線，全長76.9公里嘅鐵路系統網絡，包括共32個車站，其中5個係轉車站。\n另外，九廣鐵路亦有1個叫做嘅輕鐵網絡，來往屯門區同元朗區之間，全長36.15公里，共68個車站。\n歷史.\n策劃.\n十九世紀末，香港同省城貿易頻繁，香港政府同大清政府商議起條鐵路，駁通香港、省城。一八九八年，兩地達成協議，起條鐵路，駁通兩地，是爲九廣鐵路，專營權歸英方所有。而鐵路按地域，分成華英兩段，分別由兩國政府負責。\n一九零五年九月，香港定例局通過起九廣鐵路後，香港政府就開始研究路線，派出英國工程師，負責鐵路有關測量。\n當時九廣鐵路英段有兩方案。第一方案，由尖沙咀直接向北，穿煙墩山，沿城門河、沙田海同大埔海岸，經粉嶺上水到達邊境。呢個方案嘅好處，係路程短，途經新界嘅行政中心大埔，但缺點係要開成二千四百米嘅煙墩山隧道。另一方案，由尖沙咀向西北沿岸而行，過荃灣同青山灣，再北上屯門同元朗到達邊境。方案優點，只要鑿幾條短隧道就夠，技術上簡單得多，但途經地方，較爲荒蕪，路線亦長。因此，香港政府採納第一方案。\n開工.\n一九零六年，英段動工，全長三萬五千四百米，而華段遲一年，一九零七年動工，全長十四萬三千二百米，呢段大清政府請到鐵路專家詹天佑做總工程師。英段初期路軌，軌距六百一十毫米，工程半路，就全部改用標準路軌，軌距一千四百卅五毫米。工程需要起橋同埋基堤，同隧道五條，當中包括最長嘅煙墩山隧道。呢條隧道，係當時亞洲規模最大嘅工程，用咗三年時間完工。由於當時工地惡劣，隧道內死咗工人五十人。隧道初頭喺英國請管工，但效果甚至劣。之後咁啱雲南起完鐵路，有批意大利人做完嘢，就叫佢哋嚟香港起鐵路。由於起隧道要兩邊起，而山嘅交通不便，煙墩山兩邊，開咗條吊車，運啲工人來往九龍同沙田。吊車一九零七年起，一九一零年起好鐵路就拆。\n一九一零年十月一號，英段落成，耗資130萬英鎊。啟用儀式原訂由兩廣總督同香港總督喺羅湖主持，但由於中方最後決定派出次級官員，英方最後派香港輔政司主持。當時鐵路淨係得一條綫，而非今日嘅來回兩綫。火車用蒸氣機車嚟拉，初頭車站就有尖沙嘴站、油蔴地站、沙田站、大埔站同粉嶺站五車站，同年增設大埔墟旗站。當中嘅大埔站，之後改咗名叫大埔滘站。另一方面，由於尖沙嘴車站重未完工，所以喺一九一三年之前，臨時總站設喺疏利士巴利道。\n一九一一年十月五號，來往香港到省城嘅直通車，正式通車。呢日喺廣州，舉辦咗廣九鐵路華段開幕禮，到場英方代表有助理輔政司金文泰同港督盧吉爵士，清廷代表有兩廣總督張鳴岐同郵傳部左侍郎李經方，鐵路線喺大沙頭設終點站，命名為廣九車站，又稱大沙頭火車站，火車站設計方係沙面出名嘅治平洋行（Purnell&amp;Paget），由澳洲嘅帕內（Arthur Purnell）同美國嘅伯捷（Charles Souders Paget）二人合夥創辦。\n早期發展.\n一九一一年四月，香港政府採納大埔理民府建議，起沙頭角支線，九廣鐵路粉嶺處，分支駁到沙頭角。興建工程所用嘅物資，主要係之前於九廣鐵路英段拆落嚟嘅六百一十毫米軌距路軌。一九一二年四月一號，支線正式落成通車。支線全線單綫行車，全長一萬一千六百七十米，設車站五個，客貨兩用。\n一九一三年，九廣鐵路喺上水開車站，方便去上水哥爾夫球場嘅搭客。同年，直通車進行增速，來往九龍省城，時間縮短到三個鐘零五十分鐘。\n一九一四年，火車轉用尖沙嘴火車站月臺，成個車站，一九一六年全面啟用。\n一九一九年，何文田增設咗停車點。\n一九二三年，省港大罷工，中華民國廣州政府，封鎖香港，禁止人嚟香港，直通車停駛，到一九二七年復駛。\n一九二七年，沙頭角公路通車，沙頭角支綫搭客大減。一九二八年四月一號，停辦沙頭角支線。鐵路折起咗，車頭亦賣埋出去。\n一九三零年，中華民國內戰，九廣鐵路直通車停駛。\n一九三五年，鐵路喺沙田車公廟開站，但翌年停用。\n一九三七年八月，九廣鐵路開新直通車，往來九龍、汕頭。同年中國抗日戰爭開始，華段時時受日軍空襲，喺工程人員搶修下，九廣鐵路只能維持有限服務。\n一九三八年十月十二號，華段當中一鐵路橋炸毀，修復唔到，直通車停駛。同年十月廿號，廣州畀日軍攻陷，全華段停駛。\n一九四一年十二月八號，日軍攻香港，是爲香港保衛戰，英方炸毀英段唔少設施，以阻日軍進攻，同年十二月廿五號，香港政府投降，香港淪陷。一九四三年，日方修好成段九廣鐵路，復辦香港到廣州嘅直通車。另一方面，大部份原屬九廣鐵路英段嘅火車同設備，運到中國大陸用，因此香港重光嗰時，只剩低兩部機車同幾卡車。\n戰後發展.\n一九四九年十月十四號，中華人民共和國嘅解放軍，打敗中華民國軍隊，佔領廣州。由於政治問題，九廣直通車停駛。華段南到深圳火車站為止，其後爲廣深鐵路。而英段改以羅湖站為總站。另一方面，由於要搬走香港市區墳場，兼且方便落葬，香港政府喺和合石起和合石墳場，九廣鐵路開起咗和合石支線，由粉嶺到和合石墳場，平時就用嚟運屍。而每逢清明節、重陽節，就會加開客車。\n一九五五年九月五號，英段多咗柴油火車頭兩架用，逐步替代蒸氣火車頭。一九六一年八月，全面使用柴油。\n一九七三年，九廣鐵路英段，開工加多一軌，改咗做雙軌。\n一九七五年十一月三十號，九龍總站由尖沙嘴海邊，搬去紅磡，冇幾耐，拆咗尖沙嘴總站，只留鐘樓，日後定爲香港法定古蹟。原址興建香港文化中心，而路軌原址，就起咗香港藝術館、香港太空館同新世界中心。\n一九七八年，英段推行現代化同電氣化，耗資三十五億港元，同年，和合石支線因配合工程而停駛咗。\n一九七九年四月四號，九廣直通車復通，總站喺紅磡。\n現代發展.\n一九八一年四月廿六號，行雙軌嘅筆架山隧道啟用，代替原本煙墩山隧道。\n一九八二年五月六號，近郊段完成電氣化工程，九龍到沙田近郊，改用電氣化火車。官方叫火車做電氣化列車。遠郊段電氣化亦陸逐完工。一九八三年五月二號，沙田到大埔墟完工。七月十五號，大埔墟到羅湖完工。香港總督尤德爵士，主持通車儀式。\n一九八二年，原油麻地站重建完畢，改名旺角站。而亦加開九龍塘站，可以轉搭香港地鐵。\n一九八二年之前，英段由九廣鐵路局管，係政府部門。一九八二年十二月，香港立法局通過《九廣鐵路公司條例》。一九八三年二月一號，九廣鐵路公司成立，自此唔係政府部門。公司由香港政府全資擁有，運作就由管理局監察，管理局嘅成員由港督委任。\n一九八三年，大埔墟站南移到運頭角，新站啟用，舊站改爲香港鐵路博物館。\n一九八四年十月十五號，九廣鐵路公司，同香港地下鐵路公司，開隻新車飛，叫通用儲值票，可以火車地鐵一齊用，亦可以儲值，唔使逐次買飛。\n一九八四年十月十七號，政府妥托公司，開輕便鐵路，駁通新界西北屯門同元朗等地。一九八八年九月十八號通車。\n一九八五年，加火炭站同馬場站。一九八六年，加大圍站。一九八九年五月九號，加太和站。\n後期發展.\n一九九六年三月六號，中國政府成立廣深鐵路股份有限公司，管理華段。\n一九九八年十月，香港境內，開工。同時擴展網絡，將佢轉為接駁交通工具。因爲公司有嘅緣故，九廣鐵路英段，亦叫做。而輕便鐵路，改名做。\n香港政府優先發展鐵路，九廣鐵路公司配合政府，詳細研究同提交建議書，點樣開新鐵路。新項目有三支線，喺大圍接駁馬鞍山鐵路、紅磡車站到尖沙嘴東部嘅延線、以及新過境鐵路通道嘅上水到落馬洲支線。\n二零零二年六月廿五號，香港政府宣布九廣鐵路公司，投得沙田到中環線，減筆沙中線，會興建同經營。\n二零零二年九月廿四號，香港政府請九廣鐵路公司，起咗九龍南線。\n二零零三年十二月七號，開兩新支線，喺天水圍站，新支線長達四千四百米，新車站有十一個。\n二零零三年，十二月廿號，落時啟用，工程歷時五年，起名。\n二零零四年一月三號，政府重新審訂過九鐵整體規劃，九廣鐵路公司宣佈擱置沙中線，以沙紅線替代。路線相若，但唔會過海，而係改經黃埔再轉入紅磡站，然後經過南環線連接；而原本嘅，會南延過海到中環，令同，喺紅磡轉車，成十字路線。\n二零零四年十月廿四號，嘅尖沙咀支線正式通車，改以尖東站為總點。\n二零零四年十二月廿一號，馬鞍山鐵路通車。\n二零零五年十一月六號，九龍南線動工。\n由於九廣鐵路內部爭拗，促成香港政府決定兩鐵合併。二零零七年十二月二號，兩鐵路網絡都歸香港鐵路有限公司（原本叫地下鐵路公司）管。\n收費.\n八達通.\n八達通係香港其中一種電子收費系統，卡片嘅大細同信用卡相同，內置晶片，用嗰時將卡片放喺接收器上就畀到錢。而九廣鐵路就係一個最常用到八達通嘅服務。\n單程票.\n單程票係一種附有磁帶嘅車飛，喺入閘之前買。車站大堂設有自動售賣機，賣各種單程票。九廣鐵路各鐵路系統擁有唔同種類嘅單程票：\n「全月通」.\n「全月通」係一種透過八達通嚟用嘅月票，月票記錄喺八達通嘅內置晶片。喺買飛當日指定嘅一個月內（可以係本月或者下個月），可以無限次搭指定鐵路路線同指定免費接駁服務。呢隻票於指定車站嘅票務處有售。九廣鐵路各鐵路系統擁有唔同種類嘅「全月通」：\n西鐵自悠通.\n西鐵自悠通前稱節日通，最初係西鐵學生全日通嘅車飛，同西鐵全月通同期開售，售價係$20。呢張飛係一張即日通行車飛，喺買飛當日可以無限次搭、、各新界西北嘅九鐵接駁巴士（K73P除外）、巴士路線K16、以及喺推廣期間內推出嘅其他免費接駁服務。為吸引乘客交返用咗嘅磁性車飛，凡交返用咗嘅10張「自悠通」或「節日通」車飛，可免費換「自悠通」一張。\n九鐵遊客套票.\n九鐵遊客套票一套賣$80，2005年5月16號推出，當中包括有九鐵本地線乘車證同九鐵羅湖線乘車證。另外，九鐵本地線乘車證又以$30獨立發售。套票可以喺各（馬場站除外）、同站買；不過，海洋公園 - 九廣鐵路「逍遙特惠」套票、九鐵快線 - 迪士尼樂園好玩套票、「香港全接通」乘車套票、新渡輪（澳門）- 九廣鐵路「澳門尊尚」等套票已包括嗰兩張乘車證，有相同功能，九鐵遊客套票自2007年4月1號起停止發售，只有九鐵本地線乘車證重係獨立發售。\n九鐵服務.\n九廣鐵路每日提供近20個鐘嘅列車服務，大概由上晝5點半至凌晨1點，非行車時間就進行軌道同軌旁維修工程。喺一啲假日，例如平安夜同大除夕，九鐵部分路線更會通宵行走。\n九廣鐵路喺部分車站提供接駁巴士，方便距離車站較遠嘅市民搭九鐵。輕鐵嘅定位亦包括作為西鐵嘅接駁交通工具，同樣方便距離車站較遠嘅九鐵乘客。\n九鐵系統.\n兩鐵合併之前，九廣鐵路已經發展成有3條重鐵路線，全長76.9公里嘅鐵路系統網絡。系統共有32個車站，其中5個係轉車站。另外，九廣鐵路亦有1個輕鐵路線網絡，全長36.15公里，共有68個車站。\n九鐵安全.\n雖然九鐵各客運設施可以喺99.5%嘅服務時間維持正常，但近年就發生咗多宗嚴重事故，尤其以系統嘅老化問題，令大眾關注列車喺運作時嘅安全。\n事故.\n1984年11月25號嘅08:50，一列由紅磡駛往上水嘅列車（E45），喺上水站落客之後，司機想駛入中線路軌，以便調頭後再駛入南行月台載客。當列車駛到路軌交匯處時，較剪位活動軌未有將列車引入中線路軌，令列車駛入第3條路軌。司機煞唔切掣，撞斷一條電纜柱，然後翻側，第2卡車廂橫放壓住車頭。當時乘客已經全部落車，司機亦同時跳車逃生而無人受傷。\n1988年6月4號，一列南行貨運列車喺大學站以北（現白石角）出軌，直到第二日恢復服務。期間東鐵服務中斷咗成日。九鐵方面派出接駁巴士疏導乘客，但場面混亂。例如喺沙田站，夜晚大批乘客爭先恐後上接駁巴士，有人甚至爬窗進入。出事地點位於白石角，嗰段鐵路本來係個急彎，後來於1996年將呢段拉直。而家係香港教育學院運動場。\n1994年7月29號上晝10點，一架編號1013嘅輕鐵列車駛至屯門兆禧苑側，湖景路同埋湖山路交界同貨櫃車相撞，輕鐵司機當場死咗，而列車自此冇再行，拆咗嚟攞零件。\n1997年6月21號，一架輕鐵列車喺兆康站前右轉時與對面路軌前行嘅列車迎頭相撞，超過20人受傷。\n2005年7月21號朝早，一列列車喺八鄉車廠內撞向前面另一架列車嘅車尾，令兩部列車嘅車嘴部分受損（已經整返好）。\n2005年12月21號，一列南行列車駛至火炭站時，列車車底嘅壓縮器支架鬆脫，九鐵其後檢查全線列車嘅116個壓縮器，共發現9個壓縮器支架出現裂紋，但並無即時向政府匯報。九鐵事後為所有壓縮器加上尼龍索帶同U形托架承托以防止鬆脫。但其後再發現有80個車底組件有裂紋，經過初步調查之後發現列車喺2003年改用列車自動操作系統（ATO）後，對列車組件增加達1倍嘅壓力。而且部分焊接位焊接唔妥，要剷走油漬先至發現裂紋。另外，列車同路軌嘅接口並唔完全吻合而產生震動，令列車懸掛系統可能產生裂紋。九鐵主席田北辰喺2006年1月14號話，管理局將每晚開會，確保東鐵可以安全行駛後先至會開車，並承諾如果再有主要組件或者綑綁嘅尼龍索帶鬆脫，九鐵將即時決定全線停駛。最後，九鐵喺2006年1月15號獲政府批准，將恢復以人手操作，但由羅湖到尖東嘅行車時間會增加1.5分鐘，而早上繁忙時間嘅班次就會由每個鐘24班減至23班（更一度減至每個鐘21班）。2006年8月6號起，東鐵列車全線恢復ATO運作。\n2006年9月9號，一列北行往羅湖嘅列車，喺香港天文台發出紅色暴兩警告期間，因雨水滲入絕緣體，喺大學站以北故障停駛，車廂先後傳出三次爆炸巨響同火花，過千乘客受困，亦導致南北行列車受阻，數以萬計乘客受影響。\n2006年9月13號，一列北行往羅湖嘅列車，繁忙時間喺大學站因列車控制系統嘅電線出現故障，導致南北行列車受阻約40分鐘。故障期間，列車行車時間平均增加15分鐘，等候時間增至23分鐘。因為故障喺繁忙時間發生，部份車站需要實施人潮管制措施。\n2007年2月14號，一架列車繁忙時間喺錦上路至荃灣西之間嘅大欖隧道內因列車車頂嘅變壓器漏油，喺高溫下起火燒着，導致列車受阻約40分鐘。期間乘客需要喺隧道行20分鐘至荃灣西站。\n九鐵列車.\n客運列車.\n5車隊編號1013因交通事故報廢&lt;/small&gt;\n巴士.\n而家除咗亞歷山大丹尼士Enviro 500同埋Enviro 200 Dart之外，其餘車款都已經退役。"}
{"id": "3246", "revid": "1872767", "url": "https://zh-yue.wikipedia.org/wiki?curid=3246", "title": "東鐵綫", "text": "（；）係香港一條通勤鐵路綫，由香港鐵路有限公司營運，亦係香港歷史最悠久嘅重鐵綫。東鐵綫原本係九廣鐵路（英段），又叫九廣鐵路或者九鐵，即係香港市民叫嘅火車。九廣西鐵（而家一部分）通車後，亦轉過名做九廣東鐵，最後交畀改名做港鐵公司嘅地鐵公司經營，並改名做。而家條綫由香港島嘅金鐘開始，經過九龍中部、新界東面同北面嘅新市鎮，到達位於中國大陸同香港交界嘅羅湖，而佢之下重有落馬洲支綫由上水站去到落馬洲。成條綫全長大約35公里。由1910年10月1號起營運。截至2009年，東鐵綫總共有16個車站，其中五個轉車站分別接駁、、（金鐘站）、（紅磡站同埋大圍站）同埋（九龍塘站），亦曾經可以轉乘沙頭角支綫、和合石支綫同，至於羅湖站同落馬洲站就分別接駁深圳地鐵一號綫羅湖站同四號綫福田口岸站。而家所有車站同路段（畢架山隧道同落馬洲支綫喺地底之外）都起喺地面或者以上。而家全線嘅客運服務都用緊電動列車，目前全線車隊37電動列車。東鐵綫本身用12卡列車，不過喺2021年開始9卡同12卡列車混跑，2022年5月6號之後全綫用9卡列車。喺港鐵嘅路線圖上以天藍色代表。\n東鐵綫同其他城際路綫（俗稱「直通車」）共用路軌，亦都有貨卡行，不過2010年6月16號就停止咗呢樣服務。\n歷史.\n東鐵綫喺1906年開始起，係「九廣鐵路」嘅一部份（中國稱為「廣九鐵路」）。位於香港嘅一段（九廣鐵路－英段）由英方起、管理同營運，而由深圳起到廣州嘅一段（九廣鐵路－華段）由中方起、管理同營運，亦即而家嘅廣深鐵路。「英段」喺1910年10月1號通車，由九廣鐵路局管理。通車初期共有六個站，分別係九龍總站（尖沙咀站）、油麻地站、沙田站、大埔站、大埔墟旗站（大埔墟站）同埋粉嶺站。當時係單線行車，除咗九龍總站（尖沙咀站）外，所有車站都建有二個月台。英段沿線並建有五條隧道，分別位於油麻地站以北、筆架山、馬料水以南、馬料水以北同埋大埔滘。\n隨後九廣鐵路陸續加建更多車站，例如1930年5月16號落成嘅上水站，1956年嘅馬料水站（現稱大學站）等等。本來馬料水一段係用窄軌起嘅，但喺開幕之前已經全部換晒標準軌，本來嘅窄軌被運去起來往粉嶺至沙頭角嘅支線，但呢條支線後嚟由於運貨量大大減少，喺1928年4月1號停止服務。\n早期用嘅蒸汽機車行走九廣鐵路嘅列車，直至1962年用柴油機車全面取代蒸汽機車行走九鐵線。\n隨住政府自1970年代起，喺鐵路沿線起新市鎮，令「九廣鐵路」有機會再次被發展。由於九龍總站（尖沙咀站）嘅總站面積太細，而且周圍冇發展空間，所以喺1975年11月30號，九鐵將總站由尖沙咀搬去紅磡。而舊有嘅車站大樓隨即拆卸，淨返鐘樓作為歷史遺跡。\n隨之而嚟嘅係一連串嘅大改革。1976年，九廣鐵路局請咗間顧問公司，研究呢條鐵路改良以及擴展嘅可行性。1978年1月，九廣鐵路全面現代化同埋電氣化計劃獲得政府通過批准，工程包括全線雙軌化同起高架電纜，喺九龍同沙田之間起新嘅隧道取代舊嘅筆架山隧道。除咗大埔滘外，沿線其他隧道都被移平以容納雙軌鐵路。同時起埋九龍塘站，以便作為連接地下鐵路嘅轉車站。所有車站都需要重建或遷移，以配合現代化以及電氣化計劃需要。而所有改造工程分段喺1982年同1983年完成，新嘅英國製電動列車全面取代原本嘅柴油機車，史稱電氣化火車時期。\n至到1990年代，政府計劃起一條行走新界西北嘅鐵路，並交畀九廣鐵路公司承建。一直以嚟九鐵公司淨係營運九廣鐵路呢條重型鐵路線同埋輕便鐵路。\n1996年，九鐵公司為咗清楚劃分現有嘅九廣鐵路同埋將來嘅西部走廊，「九廣鐵路－英段」改名做「九廣東鐵」，而新起嘅西部走廊就命名做「九廣西鐵」（現稱）。東鐵除作平常通勤之外，亦有城際客、貨運列車行，運載乘客或貨物來往香港至中國內地主要城市，包括廣州、上海同北京等。因為歷史因素，而家重有唔少市民叫東鐵做「火車」，兩鐵合併前部份九巴目的地用過「火車站」一詞，例如「旺角火車站」。\n九廣鐵路（英段）時代嘅定位原本係近郊鐵路，因沿線新市鎮落成，令客量大幅增加，喺1990年代逐漸改變成區域鐵路，並喺車輛翻新時進行改裝以迎合通勤化嘅需要，而1997年9月1號起決定凍結票價，一直比巴士快，亦令票價比巴士平，但導致本地線虧蝕嚴重。\n喺2000年代，東鐵有幾次不同程度嘅擴展。為紓緩東鐵同地鐵唯一嘅轉線站九龍塘站嘅擠迫情況，東鐵尖沙咀延線喺2004年10月24號開通，經歷29年後東鐵又去返尖沙咀。尖東站設有連接尖沙咀站嘅行人隧道方便轉車。同年12月21號，馬鞍山鐵路（依家嘅一部分）啟用。而喺2007年8月15號，連接上水站至落馬洲站嘅落馬洲支線亦通車，方便市民使用新嘅落馬洲福田口岸。同時，支線亦預留位置，以便日後起古洞站。\n直至2005年為止，東鐵嘅總營業額係36.7億港元。\n2007年12月2號，九廣鐵路結束97年嘅歷史任務，九廣東鐵同其他九鐵服務正式同地鐵合併係港鐵，並喺當日改名東鐵綫，同時，旺角站改為旺角東站。2009年8月16號，九龍南綫通車後，東鐵綫改返用紅磡做總站，去尖東站嘅乘客要喺紅磡站轉。2022年5月，沙中綫過海段通車後，東鐵綫直達金鐘。\n受武漢肺炎疫情影響，香港賽馬會喺2020年1月26號至10月18號期間唔開放沙田馬場公眾席，馬場站亦因而停用。特區政府同樣以疫情為由，由2020年2月4號開始暫時關閉羅湖及落馬洲管制站，東鐵綫由當日起只維持紅磡站至上水站嘅本地列車服務，另設穿梭列車往返上水站同羅湖站以接載持有羅湖特價證嘅羅湖居民。\n車廂級別.\n自蒸汽列車時代開始，九廣鐵路就分為唔同嘅車廂等級，當時分一等、二等以及三等車廂。到電氣化火車投入服務，呢種傳統仍然維持，但就簡化為普通等同埋頭等。現行嘅翻新列車（MLR）同埋現代列車（「R Train」）都有頭等車廂，車廂上面有黃色標貼寫住「頭等 first class 头等」同埋「1」。\n搭東鐵綫頭等車廂嘅乘客（往羅湖／落馬洲方向設喺第4卡，往紅磡方向設喺第9卡）必須取得頭等確認，唔係就要交附加費HK$500；而頭等額外車資相等於嗰程東鐵綫嘅普通等正價車資（如果嗰程唔涉及東鐵綫就相等於東鐵綫八達通普通等最低正價車費），並喺出閘時自動扣除。由於列車設計問題，好多普通等乘客為咗來往兩邊嘅普通等車廂，而拉開普通等至頭等車廂之間嘅掩門，做成騷擾，而且有好多乘客非法坐頭等，於是由2004年8月1號起將頭等車廂掩門用電磁鐵鎖上。乘客如果要喺普通等打開掩門，必須以八達通取得頭等確認或者撳緊急開門掣。\n用車.\n而家有33列現代Rotem生產嘅1141B型列車服務東鐵綫。列車有9卡，其中一卡係頭等車廂。\n南韓現代1141B型列車編組(部分訊息可能未必準確)：\n（往羅湖或落馬洲方向）D0/1XX*-P0/1XX-M0/1XX+M0/1XX-P0/1XX-F0/1XX+M0/1XX-P0/1XX-D0/1XX*（往紅磡方向）\n最近發展.\n沙田至中環綫（第四條過海鐵路）.\n隨住九廣鐵路喺2002年得到沙田至中環綫嘅發展權，2004年就改咗用九廣東鐵（依家嘅東鐵綫）過海取代（依家嘅一部份）過海嘅計劃。由香港政府起第四條過海鐵路，並租畀港鐵公司營運，以接駁紅磡站同埋香港島，東鐵綫南行列車喺經過紅磡站之後，經起喺灣仔北地底嘅會展站（將來同交匯），以金鐘站做終點站，金鐘站成為四綫（、、同埋）轉車站。\n車站一覽‧接駁路線.\n! width=24 colspan=3 |\n! width=125 | 車站套色同埋名\n! width=100 | 喺邊區\n! width=275 | 車站接駁\n! width=150 | 啟用日期"}
{"id": "3253", "revid": "259", "url": "https://zh-yue.wikipedia.org/wiki?curid=3253", "title": "馬鞍山綫", "text": "（；兩鐵合併之前叫馬鞍山鐵路，簡稱馬鐵，曾經俾人叫錯做「九廣馬鐵」、「馬鐵綫」）係香港鐵路有限公司一條冇咗嘅鐵路線，而家係屯馬綫一部分。從沙田區嘅大圍開始，途經位於城門河以東嘅乙明邨同博康邨等等嘅公共屋邨、威爾斯親王醫院、沙田第一城、石門工業區，最後進入馬鞍山新市鎮，以烏溪沙為終點站。呢條線全長11.4公里，全程行車時間16分鐘。沿線共有9個車站，當中大圍站同東鐵綫匯合，係馬鞍山綫唯一嘅轉車站。馬鞍山綫大部分路段以高架橋嘅方式興建，只有中間一小部分起係喺大老山公路中央分隔帶嘅地面起。初期嘅馬鞍山綫列車有4卡，因為沙中綫而改用8卡車，喺港鐵路線圖以啡色代表。\n為咗配合沙田至中環綫（第一期）大圍至啟德段啟用，2020年2月14號開始馬鞍山綫延伸至顯徑、鑽石山及啟德站，並改名做「屯馬綫一期」。\n歷史.\n馬鞍山鐵路係1993年發表嘅《香港鐵路發展研究》倡議，連接大圍、城門河東岸地區到馬鞍山市中心嘅鐵路線。當時建議馬鞍山鐵路之後可以駁落東九龍綫（今沙中綫九龍段）。而馬鞍山鐵路喺1994年發表嘅《鐵路發展策略》入面市被列為優先起嘅項目，同埋被定位做九廣東鐵嘅支線，所以直接交畀九鐵公司興建同埋營運。\n馬鞍山鐵路喺2001年2月12號開始起，2004年12月21號通車。2007年12月2號兩鐵合併，馬鞍山鐵路交畀香港鐵路有限公司營運，改名做。\n耗資大概100億港元嘅馬鞍山綫，被稱為「街坊鐵路」，因為沿綫半公里範圍內有多個公共屋邨以及私人屋苑，夾埋有幾十萬居民。通車初期列車由4卡車組成，因為沙中線而改用8卡車，星期一至六每3至8分鐘開出一班，星期日及公眾假期每5至8分鐘開出一班。\n隨住沙中綫發展，2020年2月14號馬鞍山綫由大圍延至啟德，並改名為屯馬綫一期。2021年6月27號屯馬綫一期延至紅磡站同貫通，全綫叫做屯馬綫。\n用車.\n全綫採用近畿川崎列車（合約編號SP1950）、屯馬綫中國製電動列車；列車組合：D-P-M-D\n車站一覽‧接駁路線.\n! width=125 | 車站套色同埋名\n! width=100 | 喺邊區\n! width=275 | 車站接駁\n! width=150 | 啟用日期"}
{"id": "3259", "revid": "40858", "url": "https://zh-yue.wikipedia.org/wiki?curid=3259", "title": "西鐵綫", "text": "（），兩鐵合併前叫九廣西鐵，簡稱西鐵，或者叫西部鐵路，係香港鐵路有限公司營運嘅一條鐵路，長35.7公里。由紅磡灣（紅磡站）開始，經西九龍填海區、新界南，穿山入新界西北：元朗同屯門，以屯門站做總站。依家有車站十二個，其中轉車站八個：紅磡站、尖東站（出閘去尖沙咀站轉）、南昌站、美孚站、元朗站、天水圍站、兆康站、屯門站。除咗荃灣西站、柯士甸站（可以行去香港西九龍站搭高速鐵路）同埋尖東站呢三個站完全起喺地底之外，其他站都起喺地面或者高架橋上面。合併之前，西鐵喺路線圖上以粉紅色代表，合併之後，西鐵綫喺路線圖中以紫紅色代表。\n2021年6月27號起，西鐵線路線併入屯馬綫運作。\n歷史.\n提議起.\n起連接新界西北同市區鐵路嘅提議早喺1970年代出現，當時屯門新市鎮重發展緊，元朗新市鎮亦開始發展，但三個早期嘅新市鎮之中得屯門冇鐵路。1980年代，社會討論過多個鐵路走線方案，總括當時有三大方案：第一係由荃灣經元朗入屯門，第二係由荃灣沿青山公路經屯門入元朗，第三係將重起緊嘅輕便鐵路（家下）由元朗站延伸至太和站接駁九廣鐵路。當中第一個方案最貴，第二個方案比較難搞，第三個方案雖然平，但路程太長，唔適宜用輕鐵行。1988年，當時輕便鐵路通車，被視為會起大型鐵路嘅前奏。但呢個計劃連研究都延遲到1991年至開始。\n1991年底，香港政府研究交通，開始咗「鐵路發展研究」，其中肯定九廣鐵路對新界東嘅發展影響深遠。1994年12月，香港政府發表「鐵路發展策略」，建議起一條連接九龍西同埋新界西嘅鐵路。呢條鐵路包含本地客運、跨境客運同埋貨運三重角色，被稱為「西部走廊鐵路」（或西部鐵路走廊）。\n兩鐵競逐.\n1995年，政府邀請地下鐵路公司同埋九廣鐵路公司提交計劃書，兩者都有提交。當中地鐵方案嘅優勢係客運段可以同嗰時起緊嘅機場鐵路嘅整合，令列車可以直接來往新界西北同香港島。而九鐵方案嘅優勢，就係客運段可以配合九鐵經營嘅九廣輕鐵（家下）作為接駁交通工具，加上九鐵公司喺貨運鐵路經營方面上已經有唔少經驗。\n可見呢個時期政府有意準備起西部走廊鐵路，但時間上正處於香港嘅過渡期（臨近1997年主權移交），中英正處於膠著狀態，中方對機場核心工程後再大量投資建設表示憂慮，因此當時政府冇積極進行。然而喺同一年，屯門公路發生大石磧死人嘅意外，導致屯門公路全線封閉，引致新界西北交通大癱瘓，電視台甚至派人現場報導由荃灣用超過1個鐘嘅時間入屯門嘅情況。呢件事終於迫使政府更積極研究呢條鐵路嘅可行性，後來政府為咗加快本地客運鐵路嘅進度，將呢一段獨立出來起咗先，即西鐵第一期。跨境鐵路就留待第二期再處理（目前第二期重未有定案）。\n1996年尾，行政局正式將西鐵興建權批畀九廣鐵路公司。主權移交後，喺香港特區政府大力推動基建嘅政策下，經走線重組同埋處理財務安排，政府終於喺1998年正式授權九鐵公司起西鐵。原先路線喺節省成本嘅前提下，只連接天水圍新市鎮至深水埗新填海區嘅新車站，而延至屯門嘅鐵路，當局認為喺輕鐵輔助下，可以押後至第二期再研究。然而，喺屯門區居民強烈反對之下，最終政府同意將第一期計劃南延至屯門市中心。1998年9月15號，行政會議正式通過起西鐵工程第一期，即係起連接屯門站至南昌站嘅鐵路系統。嗰段鐵路系統已喺2003年12月20號正式通車。\n爭議.\n西鐵起緊嗰時曾經引起唔少爭議，包括荃灣保華、華基因為喺鐵路沿線上，喺未傾好賠償嘅情況下俾人夾硬拆咗；順基工業大廈俾人拆嚟起大欖隧道嘅通風樓；荔枝角公園大部份土地亦被徵用。而開通之後，雖然大堂空間非常大，但港鐵一直無設置座位畀市民休息。有市民仲會在坐喺走廊玻璃幕牆地台休息；夏天嘅時候，亦有市民因為天氣炎熱坐喺大堂入口涼冷氣。不過由2021年3月開始，港鐵聲稱有人投訴會對車站環境造成影響，喺天水圍站、元朗站及朗屏站大堂近玻璃幕牆位置加裝鐵鍊，唔畀市民坐低。市民批評港鐵無人性，認為鐵鍊亦好樣衰。\n爭客.\n西鐵通車時九鐵曾經預期每日載客達20萬人次，但由於經濟不景，而且面對巴士競爭，鐵路唔方便而車費又偏高，因此西鐵通車初期平均只得10萬人次搭。由於市區車站唔喺心臟地段，亦令西鐵好耐都達唔到佢最初營運目標，而且經常要依賴巴士接駁，競爭形勢一直不利。除此之外，西鐵通車初期成日故障，九鐵公司主席田北辰曾經公開承諾若果西鐵故障情況再冇改善，佢會考慮唔撈。及後西鐵喺2004年8月1號推出月票計劃同埋同年12月20號推出節日通日票計劃，至令每日載客量喺2005年12月達到九鐵公司定下每日20萬人次搭嘅目標。\n西鐵綫嘅延伸九龍南綫喺2009年8月16號通車之後，西鐵綫可以直出尖沙咀商業區同紅磡以及接駁其他交通工具，令西鐵綫多咗人搭。\n兩鐵合併.\n2007年12月2號，九鐵同地鐵租賃式合併，原本九廣西鐵嘅路線、設施同埋車一齊租畀香港鐵路有限公司營運（港鐵公司），員工就過渡到港鐵公司。西鐵改咗名，路線顏色都改埋。原來接駁地鐵嘅美孚站以及南昌站都改造咗好多，其中西鐵美孚站同地鐵嘅美孚站合併，而美孚同南昌兩站嘅分隔閘機亦喺2008年夏秋期間拆咗。西鐵綫嘅票務，除咗部分優惠取消咗同部分車費減價之外，基本上同合併前一樣。合併帶來嘅重要改變如下：\n屯馬綫.\n2021年6月27號，沙田至中環綫嘅啟德至紅磡路段通車，西鐵綫被併入屯馬綫。\n用車.\n全線採用日本製造嘅列車SP1900型共28列（合約編號SP1900），全部向九鐵公司租用。西鐵設計列車最長9卡，現時只係用7至8卡行。\n加卡.\n2015年開始，港鐵陸續改裝列車，响2016年1月2號開始投入服務。到時除咗每列會加一卡車（7卡變8卡）之外，都會加裝液晶體顯示屏用嚟顯示動態路線圖同埋電子報站。改裝需時廿八個月，到時載客量會加一成四，預計人流會喺2016年第三季開始舒緩到。\n2018年5月27號開始，西鐵綫行嗮8卡車。\n未來發展.\n鐵路發展策略2014建議，喺錦上路站以北起條叫北環綫嘅新支線，接駁到落馬洲支綫增設嘅古洞站。北環綫定線全長11公里，主要係高架橋，全程行車時間大約係10分鐘。北環綫可以畀乘客多一個選擇往來各區、提供新界北新發展區嘅交通服務、以及方便西鐵綫乘客往來深圳。\n喺鐵路發展策略2014，有提到西鐵綫會起延伸段去到屯門南部近屯門碼頭一帶。\n車站一覽‧接駁路線.\n! width=125 | 車站套色同埋名稱\n! width=100 | 喺邊區\n! width=275 | 車站接駁\n! width=150 | 啟用日期\n柯士甸站並唔係接駁嘅車站，但可以經佐敦道行人天橋行大約10分鐘去九龍站，或者喺南昌站轉車，柯士甸站乘客行去九龍站轉東涌綫，會當兩程車計算。\n荃灣西站並唔係接駁荃灣站嘅車站，但可以用八達通免費轉專線小巴95K或者行大概15至20分鐘去車站。\n北環綫將會連接錦上路站同古洞站，預計喺2025年動工，2034年通車；原本連接新田站同落馬洲站嘅支線將暫緩興建，等到跨境運輸需求有增加嗰陣先起。"}
{"id": "3260", "revid": "1872200", "url": "https://zh-yue.wikipedia.org/wiki?curid=3260", "title": "大圍站", "text": "大圍站（；）係港鐵同一個架空車站，喺沙田區大圍富嘉花園對開嘅位置，喺1983年8月15號開。\n大圍站中央大堂連接A、B、C、D 出口，另外喺1及2號月台南端亦設有出入閘口分別連接F，G 出口及E 出口。\n車站結構.\n車站大堂.\n車站商店及自助服務.\n車站有人民幣找換店、各大銀行嘅自動櫃員機、衣履、書籍、食品、公共事業、快餐店、銀行、理財服務及便利店等商店及自助服務。\n車站月台.\n車站設有4個側式月台，位於大堂上面。當中2號同3號月台設有4條斜道連接，令南行轉南行（同埋掉轉）嘅搭客唔使上落樓，斜道設計更方便傷殘人士用。但係其他轉綫乘客就要先經過大堂。要注意嘅係，為方便乘客轉，唔同香港其他嘅鐵路系統，係右上左落嘅。所以位於右邊嘅4號月台係嘅北行月台。\n車站出口.\n大圍站以南設有一個大型公共運輸交匯處，乘客可利用地面行人通道進出車站。另有一條廿四小時全日開放嘅行人隧道，連接村南道同埋公共運輸交匯處。\n大圍站共設七個出入口，新設嘅出入口有五個，其中三個位於擴建嘅車站大堂，兩個位於美田路以南連接東鐵綫北行大堂。原有位於美田路以南連接東鐵綫南行大堂，以及位於村南道嘅出入口將會保留。\n車站周邊.\n車站附近係住宅區。有大圍村、美林邨、海福花園、新翠邨同車公廟。\n接駁交通.\n大圍站大堂東面有一條24小時全日開放嘅行人隧道，連接村南道同公共運輸交匯處。\n利用狀況.\n大圍站係同嘅轉車站，附近有多個大型屋苑同大量租單車舖，因此無論平日定假日，都有穩定嘅人流；而喺農曆新年期間，大量市民去車公廟參拜，但由於大圍站去車公廟近過車公廟站，故此乘客都係揀喺大圍站落車行去車公廟，令警方要喺大圍站實施人潮管制。\n車站歷史.\n大圍站擴建工程.\n2001年，配合馬鞍山鐵路（馬鐵）動工，大圍站週邊開始進行擴建工程。2003年12月24號，大圍站擴建部份局部啟用，當中只有非馬鐵主體建築部份啟用，而家嘅A、B、C出入口亦啟用。原有大堂同日封閉進行改建工程，並將車站主題顏色由黃色變成深藍色。2004年12月21號隨住馬鐵通車，剩低嘅大堂部份同埋月台轉乘通道啟用。2005年4月，新起嘅大圍站公共運輸交匯處啟用，B出入口重開。同年，D出入口周邊翻新完成重開。位於1號月台近海福花園嘅大堂（現時E、G出入口）啟用。\n事件.\n有港鐵前員工指出，大圍站一向屬執法嚴謹車站，因負責執行港鐵附例嘅查票組，辦公室位處呢個站，查票組無論出動同返工放工都會經呢個站，所以市民喺大圍站被截查機會率最高。\n市民反對大圍站上蓋規劃.\n2012年12月16號中午，有市民喺大圍站大堂進行「無聲抗議」，反對大圍站上蓋發展項目（而家柏傲莊）規劃，自稱站長男士表示市民阻住大堂通道，唔可以喺港鐵範圍內展示標語。其後喺站外落地玻璃幕牆抗議，亦被7至8名港鐵職員包圍，港鐵職員指地面範圍都屬港鐵範圍。\n女學生攜帶古箏事件.\n2015年9月16號，有人喺facebook「大圍聯盟」群組發表一張圖片，一名着校服嘅女學生，孭住一個同佢身高相若嘅古箏喺港鐵大圍站。當時佢俾3個港鐵職員包圍，疑攜帶體積好大深啡色古箏盒，而被截停查問。有網友話，事件發生喺傍晚6點幾，個女學生被指古箏太大，唔可以入月台。之後呢張相喺網上瘋傳，網民紛紛「洗版式」抨擊港鐵處理乘客攜帶大型物件嘅條例有「雙重標準」同「執法不公」。網民以水貨客事件作比較，指港鐵對水貨客寬容，但就唔畀乘客攜帶大型樂器上車。當中有唔少音樂愛好者表示「身同感受」，要求港鐵檢討現行條例。有網民亦隨即喺facebook上載多張喺港鐵車廂相片，相中見到乘客帶住洗衣機甚至關刀、長槍等上車都無職員阻止，有網民質疑港鐵雙重標準，欺善怕惡。\n軟尺度男子手杖長度.\n2015年9月29號，有網民發現大圍站月台見到有懷疑視障人士擺著一支杖求助，高叫「都冇人嚟幫我嘅」，其後先有一名女職員問係咪要搭車。不過女職員入去月台室之後，一名男職員話呢支杖需要短過130厘米先最好，之後就擺出軟尺度。港鐵職員做法引起網民強烈反彈，認為事件荒謬。\n過百人抗議禁帶樂器.\n2015年10月3號俟晚6點幾，超過100名市民喺大圍站大堂示威，抗議港鐵禁止攜帶大型樂器及縱容水貨客，當中幾十個係音樂人，分別㩦帶大提琴、結他、手風琴到場，成功入閘。抗議亦吸引大批市民到場，對港鐵執法不一表示不滿，認為港鐵放生水貨客，部分更鬧港鐵職員，有人更喺大堂地下寫上港鐵「擾亂民生 打壓藝術」紅色大字，亦有人揮動港英旗，話想要「港英年代的地鐵」。到接近7點，有樂手各自喺大堂唔同地方用樂器演奏，吹奏《龍的傳人》同《鳳凰花鼓》，贏到唔少掌聲同喝采，成為全場焦點。到夜晚8點幾人群散去。\n清潔工默站抗議被警員截查.\n本身係藝術家嘅程展緯，同時係大圍站清潔工人，因為唔滿意人工過低，只有最低工資。2022年2月3號年初三喺大圍站大堂內默站抗議。之後有多名警員接報到場，要求程展緯拎隨身物品。之後去九龍灣港鐵總部大樓遞公開信，期間有職員以電話拍攝遞信過程。程展緯批評港鐵只會向傳媒發放「車站清潔獎勵計劃」詳情，但唔會直接同工友或工會溝通。"}
{"id": "3261", "revid": "40858", "url": "https://zh-yue.wikipedia.org/wiki?curid=3261", "title": "沙田站", "text": "沙田站（；）係香港一個鐵路車站，喺港鐵之上。個站喺沙田排頭圍同田寮隔籬。呢個站係兩鐵合併之前係九廣東鐵嘅一個車站。沙田站早喺1910年開站，佢同埋粉嶺站係現時香港用緊嘅港鐵車站之中，用得最耐。\n車站結構.\n車站大堂.\n沙田站有車站一個大堂，收費區大堂喺正月台上一層，而非收費區就喺橫跨大埔公路—沙田段（九號幹線）嘅大型行人天橋上，駁住新城市廣場。\n車站大堂有兩個客務中心，一個喺收費區，另一個喺非收費區。非收費區嗰個，專處理人客嘅票務、買頭等或過境車票，同埋八達通增值，並設有一個城際客運售票處，畀乘客買城際火車車飛。\n車站商店及自助服務.\n沙田站有唔同類型嘅舖頭，畀人買嘢。雖然收費區列明唔准飲食，但係喺收費區及非收費區各設有7-Eleven便利店及餅舖。另外，收費區設有一個找換店，以方便遊客及來往中港兩地人士暢錢。非收費區有零食舖、飾物舖、時裝舖、化妝品舖等唔同舖頭。除咗固定舖頭，非收費區重有臨時檔口，畀人短期租用，呢啲臨時檔口，多數係做宣傳同申請信用卡或電訊網絡生意嘅人租，2009年起更有化妝品宣傳活動。\n2011年車站翻新後，車站收費區兩面通道增加咗幾間舖頭，包括美心旗下東海堂、大同老餅家、Giordano同譚木匠。而非收費區商店包括e-plaza精品店及香水專櫃（分別為Prada、Burberry、Nina Ricci、Lanvin及Paul Smith，每隔數月轉換一次）。非收費區商店亦進行重組。Baleno、六福珠寶、PIT時裝店同卓悅化妝品執咗，新租戶包括FANCL、謝瑞麟、周大福同眼鏡連鎖店image optical。到2015年3月，零食物語執咗，原本舖位改為Pandora珠寶。\n車站另設有自助服務，包括自動櫃員機、自動售賣機、電子儲物櫃、香港郵政郵箱、免費報紙頭條日報及Am730嘅派發處等等。由於兩鐵合併，沙田站成為港鐵車站，因此增設「e分鐘著數」機，方便為港鐵友禮會會員，用積分換港鐵優惠。\n車站月台.\n沙田站有4個月台，以兩個島式月台並排。一、二號月台，泊東鐵綫去羅湖或落馬洲方向嘅列車；而三、四號月台，泊東鐵綫去金鐘方向嘅列車。大部份時間，北行泊1號月台，南行泊4號月台。當有城際客運列車經過沙田站，北行會泊2號月台，南行會泊3號月台。而沙田站開出南行嘅特別班次，亦會泊3號月台。另外，沙田站一號月台側邊，有多條路軌，係臨時軌道工場，泊工程車同維修車，部面放咗唔少路軌零件同維修工具，亦設有沙田貨場，供上落貨卡之用。因為何東樓車廠有上蓋建築工程，路軌保養基地曾經搬過嚟呢度，家下已經搬返走。\n車站出口.\n沙田站設有2個車站出口，其中車站大堂設有A出口連接車站上蓋物業──連城廣場，可透過橫跨大埔公路—沙田段（9號幹線）嘅大型行人天橋連接附近嘅新城市廣場同埋沙田大會堂等地。而車站同沙田車站圍連接嘅係B出口，沙田車站圍設有巴士、小巴總站及的士站嘅公共運輸交匯處，乘客可以轉車去其他地方。\n鄰接車站.\n沙田站係東鐵綫嘅中途站。另外，每逢馬場站開放，沙田站會做一個臨時轉綫站，往羅湖或落馬洲方向列車嘅乘客要去馬場站，必須喺沙田站等候經馬場站嘅列車。而去火炭站嘅乘客，就要喺沙田站等經火炭站嘅列車。\n車站周邊.\n由於沙田站響正東鐵綫中段，又處於沿線最繁盛嘅沙田市中心，所以本站為進出九龍及新界之間的大站，人流絡繹不絕。所以有好多大型商場，有新城市廣場、新城市中央廣場、連城廣場。唔少政府部門都響火車站附近，好似沙田大會堂、沙田政府合署、康樂及文化事務署總部。\n沙田站好近山邊鄉村，沙田鄉事委員會就響隔籬，亦有路上去萬佛寺同道風山。\n接駁交通.\n沙田站響起嗰時已同時起咗沙田車站圍做巴士、小巴總站及的士站接駁其他新界地區，特別提供接駁到沙田區各地嘅巴士及小巴路線。由於沙田車站圍嘅巴士路線有部份只來往九龍或港島，並非前往沙田各區，所以好多乘客前往新城市廣場嘅沙田市中心巴士總站轉其他來往沙田各區嘅巴士路線。\n利用狀況.\n由於本站位於東鐵綫的中段，車站貼住新城市廣場，所以吸引大量遊客去新城市廣場同埋沙田市中心其餘6個商場買嘢。沙田站周邊亦有新城市商業大廈、新城市中央廣場與康樂及文化事務署總部，加上單係沙田市中心就已經有7個私人屋苑同埋有離沙田站唔遠嘅公共屋邨瀝源邨同埋禾輋邨，所以吸引好多居民搭東鐵綫出入九龍及新界之間返工返學，令人流絡繹不絕。\n車站歷史.\n九廣鐵路英段時期.\n1910年，英人起九廣鐵路（英段），喺同排頭圍同田寮附近平地起站，係鐵路嘅中途站。個站喺1910年10月1號啟用，位置到而家從未變過。當時個站東面係田，遠啲已經係沙田海同城門河口嘅淺灘。而西面係山腳、田同埋村屋。個站北行過條涌就係上禾輋。沙田站係南行列車最後一個新界站，站嘅南行係煙墩山隧道，過隧道已經係油蔴地站（家下旺角東站），而北行就去到大埔。響1910年至九廣鐵路（英段）現代化及電氣化工程之前只有2條路軌同2個月台，1950年代，沙田站側邊已經有一條避車軌（即而家一號月台條路軌）。當年沙田風景怡人，有萬佛寺等名勝，又有唔同種類嘅馳名食肆，所以吸引到好多遊客。人多到試過令沙田站售票處兩個窗口，幾分鐘內賣咗千零張車飛1976年，沙田大圍11號石橋，橋墩俾大雨沖毀、路軌下陷。搞到列車服務分成兩段，即係紅磡站到大圍臨時月台，以及沙田站到羅湖站。嗰陣時，沙田站就做過總站。\n九廣鐵路電氣化初期.\n1980年代，九廣鐵路電氣化同埋現代化。喺電氣化嘅同時，沙田站亦都配合沙田新市鎮發展，用咗五千六百萬港元起咗個新站新站加咗各種舖頭，月臺加夠四個，而上蓋就起樓，叫九廣鐵路大廈（家下叫連城廣場）。九廣鐵路總部亦搬埋上九廣鐵路大廈。原本九廣鐵路有尖沙咀火車站，側邊鐘樓個大鐘，都搬咗去沙田站擺。\n1982年5月6號，電氣化第一期完工。電氣化火車，只係由九龍車站（家下紅磡站）行到去沙田，就係咁當期鐵路就分做兩段，南段行電氣化火車，北段行柴油火車。兩段都以沙田車站做總站，九龍去新界定係新界去九龍，都喺沙田轉車。1983年5月2號，第二期電氣化完工，轉車站搬到去新嘅大埔墟站。但仍然有部份班次用沙田站做總站，以疏導沙田站大批乘客。\n上蓋物業.\n沙田站上蓋棟樓係喺電氣化嗰時起嘅，初時做九廣鐵路總部，兼且有政府機構開沙田區辦事處。不過，因為後尾有火炭新九鐵總部大樓，同埋沙田政府合署，就全部搬走晒。而家下棟樓經已改名做連城廣場，低層改裝做商場，走中高檔路線，而大廈就租畀人做寫字樓。車站大堂嘅東面，由一條橫跨大埔公路（9號幹線）嘅建築連接新城市廣場。\n一站兩管.\n電氣化除咗換咗新車新站，亦都喺沙田新市鎮內，加多兩個站。1976年大圍冧橋意外，鐵路斷成兩截，大圍臨時加站替沙田做南段總站。。電氣化時，就開個臨時嘅大圍站，喺1983年8月啟用，有售票處同廁所，而月台只可以泊到六卡同九卡嘅電氣化火車。當時，大圍臨時車站，由沙田站站務經理兼管。1986年4月23號，大圍站啟用，取代臨時車站。1990年代，大圍站有自己站務經理，結束咗一站兩管時期。。沙田一帶，除咗加咗大圍站，1985年2月15號又開設火炭站，自此，三站一齊分擔搭客。之不過，沙田站仍然係三站中最繁忙嘅。\n車站翻新.\n沙田站多次翻新，1995年做過一次，成個大堂翻新，並將喺非收費區嘅尖沙咀鐘樓大鐘，搬入九廣鐵路大廈（家下連城廣場），大鐘個位加兩條扶手電梯來往閣樓，現時嘅非收費區就係當年翻新工程後嘅車站。2003年，沙田站同連城廣場再次大翻新，車站加多種指示同埋將收費區大堂翻新，大堂轉以白色為主，將失物認領處改建做警崗。但令部份乘客要出閘至可以去客務中心認領失物，造成一定程度嘅不便。\n九廣東鐵客務中心.\n沙田站曾經設有九廣東鐵（現稱東鐵綫）客務中心，提供買紀念品、九廣鐵路資訊及失物處理等服務。兩鐵合併嗰陣，所有九廣東鐵及九廣西鐵（現稱西鐵綫）客務中心，喺2007年12月2號關閉。而港鐵亦將失物處理辦事處，搬去大圍站，同時應付東鐵綫及馬鞍山綫失物。\n列車書室.\n2004年九鐵曾經同香港電台合辦閱讀車廂計劃，畀乘客喺旅途中享受讀書嘅樂趣。由於計劃反應良好，舉辦機構香港電台曾經喺2005年6月9號喺沙田站推出列車書室，畀乘客免費借擺喺列車書室嘅書。而乘客睇完後可以喺兩星期內交返本書去列車書室或者九廣東鐵沿線嘅客務中心。不過，隨住九廣東鐵沙田客務中心因兩鐵合併喺2007年12月2號關閉，列車書室已經喺2007年12月23號停止服務。\n車站翻新.\n港鐵公司為迎接東鐵綫（前稱九廣東鐵）營運百周年，決定將各個東鐵綫車站翻新。當中沙田站翻新工程包括更換月台指示牌、起新客務中心以及翻新車站大堂地板等等，舊客務中心亦喺2010年1月15日新客務中心啟用當日關閉。"}
{"id": "3262", "revid": "198212", "url": "https://zh-yue.wikipedia.org/wiki?curid=3262", "title": "澳門巴士", "text": "澳門嘅巴士最早可以追溯到1919年，最初嘅時侯叫做「街坊車」。\n現時嘅澳門巴士服務係由新福利同埋澳巴所提供。"}
{"id": "3265", "revid": "1520201", "url": "https://zh-yue.wikipedia.org/wiki?curid=3265", "title": "維基媒體基金會", "text": "維基媒體基金會（Wikimedia Foundation Inc.），簡稱維基媒體（Wikimedia），係負責維基百科、維基詞典、維基語錄、維基教科書、維基文庫、維基物種、維基新聞、維基共享資源、In Memoriam 9/11同Nupedia（已停止）計劃嘅非營利組織，喺美國佛羅里達州註冊，由Bomis公司嘅CEO占美威爾士喺2003年6月20號宣佈成立。「Wikimedia」（Wiki指WikiWiki，Media為媒體，維基媒體）嘅名最早由Sheldon Rampton喺Wiki-EN-l電子信上提出，Daniel Mayer就首先取得 http://wikimedia.org 嘅域名。"}
{"id": "3267", "revid": "239276", "url": "https://zh-yue.wikipedia.org/wiki?curid=3267", "title": "港元", "text": "港元（）（原寫港圓，又叫做港幣或者港紙），廣東俗稱咸龍（，龍讀陰上聲），係香港嘅法定流通通貨（currency），亦一度維繫著廣東嘅貨幣流通。1997年7月1號之後，按照香港基本法同中英聯合聲明，香港嘅自治權係包埋自己發行通貨嘅權力。港元正式嘅ISO 4217簡稱係HKD（Hong Kong Dollar）；標誌係HK$。港幣單位係「圓」（又叫做「緡」或者「蚊」），十分一圓就係「毫」（又叫做「毫子」），十分一毫就係「仙」（初時叫做「仙時」或者「仙屎」，五仙亦有人叫「斗零」），而十分一仙就叫做「文」。最初嘅港元係銀圓，之後亦都同銀價掛鈎，所以港元好多都叫做港銀(銀讀陰上聲)。\n港元嘅銀紙絕大部份係喺香港金融管理局監管下由三間發鈔銀行發行嘅（三間發鈔行參看紙幣）。而銀仔就由金融管理局負責發行。由1983年開始，香港建立咗港元發行同美金掛鈎嘅聯繫匯率制度。發鈔行喺發行任何數量嘅港幣時，一定要照7.80港紙兌1美金嘅兌換匯率同香港金融管理局交出美金，記落香港外匯基金賬目，攞埋負債證明書之後先至可以印銀紙。咁樣，外匯基金揸住嘅美金就幫港元紙幣嘅穩定提供支持。\n雖然港元只係喺香港有法定地位，但係喺澳門同中國大陸好多地方都接受港元。而且，喺澳門嘅賭場，港元係澳門元之外唯一接受嘅貨幣。\n歷史.\n根據考證，香港係最先將通貨叫做「圓」嘅地方。本來香港成為英國殖民地嘅初期，係用英國嘅貨幣。但係因為當時同中國大陸嘅貿易主要用銀嚟做單位，令到各地嘅銀圓：包括墨西哥鷹洋同中國大陸嘅銀圓都喺香港自由流通。\n1845年5月1號，港府輔政司卜魯斯發咗公示，宣佈各外國同大清嘅貨幣都係法定通用貨幣，仲規定埋啲唔同幣種間嘅比值。\n1857年，港府又宣佈東藩匯理銀行發行嘅銀紙，可以愛來支付政府費用。\n後嚟，政府為咗有效管理嗰度嘅通貨，喺1862年7月正式宣佈採用銀圓做基本通貨單位，而銀圓呢個詞亦都由原先嘅形容詞變咗做量詞。1863年香港首次發行官鑄貨幣，亦喺1866年成立鑄幣廠。當時香港生產嘅一圓銀仔，都會印住「香港壹圓」四個字。而呢個通貨嘅叫法亦喺香港傳返去內地、日本同韓國，成為度度通貨單位嘅叫法。後嚟鑄幣廠喺1868年關閉，香港改用其他銀圓做法定貨幣。而廣東啲民眾喺英國倫敦造幣廠、香港造幣廠整好咗一、二毫港幣後，都歡喜呢啲好計數好使嘅港幣銀毫。\n民國2年（1913年），港府公佈施行《禁止通用外國鈔券條例》，阻止中國發行啲銀紙喺香港流通。同年10月公佈埋《禁止通用外國紙幣、貨幣條例》，禁埋中國啲銀元、銀毫、銅仙，令廣州等地流去香港嘅銀紙受禁止。港府喺1913年禁止埋外國銀紙、銀仔同鎳仔。連串舉措一度激嬲啲唐人。1912年香港電車就試過聽港府法令拒收中國銅仔，啲唐人就罷搭電車，搞到電車公司蝕大咗，後尾唯有搞返個3日免費搭客，先至平息到民怨。\n喺南粵流通.\n宣統三年（1911年），咸龍發行額大概係3158萬，而香港本地流通嘅得1020萬上下，有成1474萬就流曬入廣東度，佔咗當年港紙發行額一半都有，呢年廣東省官府同大清朝廷發鈔總額就得1200萬。　\n1912年中華民國建立後初頭，廣東境內銀行嘅銀紙信用畀動盪嘅政局搞到好低，咸龍就仲係喺交易中流通，去到1920年代尾，港紙壟斷返廣東金融市場。民國20年（1931年），香港發鈔額有成15,361萬，大概有7,169萬流曬入廣東，多過呢年在港流通額有2,048萬，係廣東頭號嘅通用銀紙。呢一勻廣東入口貿易幾乎用曬咸龍來結算；出口貿易貨物就有7成係咸龍結算，英鎊同其他銀紙結算佔21.4％，粵幣得8.6％。出口貨物入邊得爆竹、木材、土紙同一部分紗綢、蔬菜係按咸龍價成毫洋。除廣州以外嘅廣東其他口岸，好似汕頭、三水等，多數按咸龍行情用國幣同毫券畀數。　　\n民國20年港紙試過貶值12.5％，民國25年（1934年）又貶咗28.5％，就呢兩鋪廣東就損失咗成2,990萬。\n放棄銀本位.\n1935年，因為美國等等嘅地方銀價上升，引起中國同香港嘅白銀外流。香港政府喺11月9號通過貨幣條例，公佈用「港元」做香港貨幣單位，又將港元同英鎊匯率定成16港元兌1英鎊。（中國係喺香港通過用港元做貨幣之前嘅五日，即係11月4號宣佈放棄銀本位，轉用法幣。）1937年8月1號，香港終止咗各種銀元嘅流通，淨係用港元做法定貨幣。第二次世界大戰日本佔領香港嗰陣，強行用日本軍用手票嚟代替港元。戰後港元先至恢復法定地位。廣州光復後去到1949年10月中共入城陣，中央所發行嘅金元券等因金融冧檔做曬濕柴，仲係咸龍維繫著廣東嘅交易流通。\n退出南粵.\n中共揸弗後就夾計喺廣東度整走咸龍。1950年4月份，人民銀行廣東省分行成立咗金融管理科，負責督導全省金管工作，開始佈置喺全省清走咸龍同其他銀紙。4月至5月，就有興梅區、粵中區、珠江區、西江區、潮汕區、南路區、東江區、北江區等幾十個市縣重申禁用港紙，同時大設收兌站。5至6月，人民幣據報大體佔領咗廣州嘅買賣市場。據計成個1950年，粵境收兌嘅港紙同其他外紙計成美金有3034萬，到年尾，廣東嘅市場貿易流通基本畀人民幣控制曬。\n搞聯繫匯率.\n港元最初係同英鎊掛鈎，但係戰後英國嘅經濟實力減弱，有段時間更加係咁貶值，影響香港經濟。所以香港政府喺1972年6月對英鎊自由浮動之後，將港元轉做同美元掛鈎。最初匯率係5.65港元兌1美元。喺1973年2月改做5.085港元兌1美元。1974年11月起，轉做自由浮動。直到1983年，因為香港前途問題引起嘅信心危機令到港元匯價勁跌，到咗同年9月一度跌到9.6港元兌1美元。由同年10月17號開始，當時嘅財政司彭勵治宣佈港元匯價同美元掛鈎，定做7.80港元兌1美元，一直維持到而家。2005年，金管局優化聯繫匯率制度，提供雙向兌換保證：強方兌換保證匯率係7.75，而弱方係7.85。\n銀紙.\n香港最初嘅紙幣係由1845年喺香港成立嘅東藩匯理銀行發行。喺1935年政府通過貨幣條例之前，好多銀行都有發行銀紙，但係呢啲銀紙主要用做商業上嘅交易。政府只係接受部份特許銀行嘅銀紙做合法通貨。1935年之後，政府授權香港上海滙豐銀行、有利銀行（後嚟畀香港上海滙豐銀行收購咗）同埋印度新金山中國匯理銀行（後嚟輾轉改叫渣打銀行）發行5蚊以上嘅港元紙幣。而面額1蚊同之下嘅港元紙幣就由香港政府發行。香港政府喺1976年發行5蚊硬幣（一般叫做「銀」）之後，5蚊紙就停止發行。由1993年開始，政府發行10蚊銀，滙豐銀行就從此冇再發行10蚊紙，渣打銀行雖然繼續發行10蚊銀紙，但係喺1995年之後就唔再出10蚊銀紙。後嚟，1994年中國銀行亦都做咗香港一間發鈔銀行。\n政府原本嘅意思係用10蚊硬幣嚟代替10蚊銀紙，但係市面上好多人都需要用10蚊銀紙：一嚟因為10蚊硬幣好重，二嚟每逢過農曆新年嗰陣，唔少人都鍾意用新銀紙嚟封利是，而為咗唔好畀人覺得寒酸，好多人都只係會喺利是封放銀紙而不放硬幣。不過，自從亞洲金融風暴以嚟，香港經濟越嚟越差，所以唔少人都叫政府出番10蚊銀紙。另外，又因為10蚊硬幣好容易偽造，喺發行之後幾年嚟政府同銀行都收到唔少假銀，中間重有幾多單大量生產嘅畸士。所以政府喺2002年開始，再次由金融管理局出10蚊銀紙，但係另一方面，滙豐銀行同渣打銀行唔再發行10蚊銀紙之後，開始大量發行20蚊銀紙。而家用紙幣編號嚟計，20蚊紙發行量最多，其次係100蚊紙。\n政府喺1995年之前曾經發行1仙嘅銀紙，係為咗方便找錢同埋用嚟交公共服務賬單嘅仙額。呢啲銀紙喺1995年10月1號之後就唔再被接受做合法貨幣。\n而家香港紙幣嘅發鈔銀行有3間，分別係：\n另外有啲新款十蚊紙，係由香港金融管理局發行。2007年，當時財政司司長唐英年公佈嗰年7月9號將發行十蚊膠銀紙，係香港第一次發行塑膠銀紙；第一批發行嘅有五千萬張。膠銀紙任搣、任扯都唔會爛，可以放入洗衣機；印製嘅成本雖然高過紙幣四成，但係壽命就比紙幣長三倍，兼可以循環再造，唔使好似紙幣咁要送去堆填區。膠銀紙更加耐用和乾淨；票面係光面嘅，塵、污垢等微粒都冇疔匿。\n香港所有銀紙嘅式樣都有版權。所以，咩嘢人喺未攞到版權持有人嘅許可之前，都唔可以亂咁抄銀紙嘅式樣。多年以嚟，喺香港有幾間機構因為未攞到銀紙版權持有銀行嘅批准，而喺廣告上面抄銀紙嘅式樣，結果被判要畀鉅額罰款。\n銀仔.\n1997年香港主權移交之前，市面流通銀仔（1毫、2毫、5毫、1圓、2圓、5圓）上鑄有伊利沙伯二世頭像，有一排成為咗收藏對象。由1993年開始，政府逐漸收返舊硬幣，用背面鑄有香港市花洋紫荊嘅新硬幣嚟代替，又推出俗稱「金銀閏」嘅10蚊硬幣（只係喺1994年同1995年發行）。但係伊利沙伯二世頭硬幣仍然係合法貨幣，同新硬幣同時流通。\n幣值有：\n根據香港《硬幣條例》規定，市民可以唔接受用細過1蚊嘅硬幣，畀超過2蚊嘅錢；或者用1蚊或大過1蚊嘅硬幣，畀超過100蚊嘅錢。不過講到尾，商戶受唔受硬幣做畀某啲商品或者服務嘅費用，純粹係商業決定。\n花名.\n香港嘅紙幣都有各自嘅花名，但係來源已經無從稽考。下面詳細列咗呢啲花名出嚟：\n港元嘅銀碼都有花名，好似一圓係「一文」（音「蚊」）、「一皮」；十圓係「一草」、「條」或「兜」；一百圓係「一嚿（水）」；一千圓係「叉」；一萬圓又叫「一皮」、「餅」或者「個」；一百萬圓係「球」。"}
{"id": "3268", "revid": "1540695", "url": "https://zh-yue.wikipedia.org/wiki?curid=3268", "title": "汪精衛", "text": "汪精衞（正名汪兆銘，字季新，號精衛，史上多數叫佢汪精衛，），祖籍浙江山陰（今紹興），喺廣東三水（現屬佛山市）出世，有人將佢稱為「中華民國四大靚仔」之一。佢早年係革命分子，喺第二次中日戰爭期間因為同日本合作，畀同佢嘅理念唔同嘅多數中國人視為漢奸。\n中華民國成立前.\n1901年參加科舉考試，以廣州府縣第一名考取秀才。1904年同胡漢民等人一齊考取去日本法政大學速成科嘅公費留學生。1905年7月參加廣東人嘅留學生組織「興中會」。參與創立中國同盟會，選咗做評議部部長。曾任同盟會嘅機關報《民報》編輯，開始使用《山海經》裏面嘅「精衛」嚟作筆名。1906年以二百幾名學生中排第二名嘅成績畢業。1907年開始隨孫中山游走越南、馬來亞等南洋各地，在馬來亞嘅檳城結識咗華僑富商陳耕基嘅女兒陳璧君。\n1910年，為咗回擊梁啟超等保皇黨譏諷同盟會領袖係「遠距離革命家」，並挽回民眾對革命黨嘅信心，汪精衛、黃復生、陳璧君等人密謀行刺清廷高官，行前《致南洋同志書》之中講：「此行無論事之成敗，皆無生還之望。即流血於菜市街頭，猶張目以望革命軍之入都門也。」3月31號喺北京後海銀錠橋埋炸彈行刺攝政王載灃時畀人發現，後來事泄被捕，獄中賦詩「慷慨歌燕市，從容作楚囚。引刀成一快，不負少年頭。」一時為人傳誦。由於清廷唔想畀汪、黃殺身成仁以喚起民眾，判咗佢哋終身監禁。1911年11月6號，辛亥革命後，汪、黃就咗放咗出來。\n中華民國成立初期.\n汪精衛獲釋後參加南北議和，1912年9月同陳璧君結婚之後，去法國留學。1913年「二次革命」開始之後被孫中山急召回國。革命失敗後逃亡法國，入法國里昂大學攻讀社會學，其間拒絕咗袁世凱對佢回國任高級顧問嘅邀請。1915年12月，佢喺袁世凱稱帝後回國參加「三次革命」。\n1924年佢當選為國民黨中央執行委員，並任宣傳部部長。1925年2月為臨終嘅孫中山起草咗「總理遺囑」，孫中山一字未改。7月1日廣東國民政府成立，汪精衛以全票選為國民政府常務委員會主席同埋軍事委員會主席，繼續執行孫中山嘅聯俄容共政策，時人叫廣州政府主席委員。11月23日國民黨右派戴季陶、林森等召開「西山會議」，反對汪精衛「左傾」。佢就暱埋咗，政府羣龍無首。1926年4月1日佢喺國民黨第二次全國代表大會上重申聯俄聯共三大政策。5月11日，中山艦事件之後，由於同蔣介石嘅政見分歧，汪精衛離開廣州前往法國馬賽。\n蔣介石掌權後開始北伐。由於佢嘅獨裁作風，國民黨內有好多人邀請汪精衛回國。1927年2月佢坐火車回國，途經蘇聯受到斯大林嘅接見。回國後反對蔣嘅排共建議，堅持容共。4月5日同共產黨領袖陳獨秀發表《國共兩黨領袖汪兆銘、陳獨秀聯合宣言》。4月12日蔣介石喺上海發動「四一二政變」。汪精衛發表講話，痛斥蔣介石嘅武力清黨行為，表示「反共即是反革命」，蔣介石南京成立一個新的國民政府，是為寧漢分裂。共產國際代表羅易派人送《五月緊急指示》給中共中央，要佢「改組國民黨中央執行委員會，有舊思想的一律驅逐，由各界工農代表取而代之」，亦畀汪精衛睇過。7月13日中共公開發表宣言退出國民黨。7月15日，汪精衛召開緊急會議，通過《統一本黨政策案》，要求喺國民政府同軍隊裡面任職嘅共產黨員聲明脫離共產黨，否則停止職務。8月1日共產黨發動八一南昌起義。8月8日汪精衛嘅武漢政府開始大肆逮捕處死共產黨人，實行武力分共。8月14日蔣介石下野，寧漢合流。9月，桂系軍人同西山會議派掌握南京政府，汪精衛下野。10月，汪精衛到廣東否定南京政府。11月，蔣介石返到上海，邀請汪精衛北上。12月11日，共產黨喺葉挺、葉劍英嘅領導下發動廣州起義。12月16日汪精衛辭職去咗法國。\n1929年汪精衛回國，參加反對第一次蔣桂戰爭勝利之後日益獨裁嘅蔣介石。1930年8月7日中原大戰期間喺北京召開「中國國民黨黨部擴大會議」。由於張學良嘅東北軍挺蔣而造成反蔣陣營失敗，1931年1月1日，汪精衛喺天津宣佈下野。2月，蔣介石關押胡漢民。5月27日，粵、桂等反蔣各派喺廣州另組國民政府，同南京國民政府對峙，汪精衛出任領袖。9月初，廣州政府開始北伐，然而幾天後九一八事變爆發，粵、寧合流，合組以孫科為首嘅政府，蔣下野，汪在野。\n1932年1月28日一二八事變之際，孫科辭職，汪精衛出任行政院長。汪喺抗戰初期抗日態度堅決。汪遷都洛陽，積極備戰。然而由於指揮唔到蔣嘅人馬，只好請蔣出山指揮軍隊，自己主政。7月17日日軍進攻熱河，汪因為指揮唔到張學良抗日宣佈辭職，前往歐洲。1933年，由於民眾嘅呼聲，蔣請汪回國主持抗戰。汪要求張學良先辭職，蔣說服張學良去歐洲考察，3月汪回國復職。此後汪精衛主張對日和平交涉，得到蔣介石嘅支持。5月31日，何應欽同日軍代表岡村寧次喺天津塘沽舉行會談，共同簽訂《塘沽協定》。呢個賣國嘅協定引發人民對汪精衛同何應欽等人嘅譴責。\n1935年1月22日，日本外務大臣廣田弘毅表示對中國「不威脅、不侵略」嘅政策，汪精衛認為有談判嘅空間。但由於國民黨主戰派嘅反對，汪精衛喺8月8日表示辭職，後來喺蔣介石嘅強力挽留下復職。11月1日國民黨嘅四屆六中全會上，汪精衛被軍人孫鳳鳴擊中三槍造成重傷，被救後前往歐洲療養。之後主和派嘅外交部副部長唐有壬又被暗殺，國民黨內部嘅對日同解派開始凋零，對日強硬派成為主流。汪精衛同胡漢民等早期孫中山嘅核心幹部失勢後，蔣介石獨攬大權，喺西安事變之後佢嘅聲望更達到頂峰。汪精衛回國，但並未擔任職務。\n抗戰時期.\n1937年7月7日盧溝橋事變爆發，全面抗戰開始。汪精衛任國防最高會議副主席、國民黨副總裁，地位僅次於蔣介石。但係汪精衛認為中國當時仍然未有同日本一戰嘅資本同埋能力，主張「和平運動」。\n1938年8、9月間，周佛海嘅代表梅思平同日本首相近衛嘅代表松本重治喺香港談判，日方提出「不要領土，不要賠款，兩年內撤軍」，支持汪精衛搞和平運動。12月19日汪精衛假道雲南前往河內。12月22日日本首相近衛文麿發表咗第三次對華聲明，表示唔要求領土，唔要求賠款，歸還外國租界，撤銷治外法權等。12月29日汪精衛發出《致中央常務委員會國防最高會議書》同「艷電」（29日電報代碼為「艷」），電文話：日本「對於中國無領土之要求」、「尊重中國之主權」，能夠令中國「完成其獨立」，以「互相善鄰友好、共同防共和經濟合作」三個原則，「與日本政府交換誠意，以期恢復和平」。咁樣做「不但北方各省可以保全，即抗戰以來淪陷各地亦可收復，而主權及行政之獨立完整，亦得以保持」。然而由於近衛內閣幾日後突然辭職，以及雲南軍閥龍雲冇如約支持汪精衛，汪嘅和平運動終於失敗。\n1939年初，汪精衛同佢身邊嘅人喺河內多次遇刺，日本派人將汪營救至上海。1940年3月20日喺南京組建日本扶持嘅「中華民國」中央政府汪精衛政權，取消華北嘅王克敏同長江下游嘅梁鴻志嘅傀儡政權。汪任行政院長兼國府主席、中央政治委員會最高國防會議主席。1943年5月31日汪精衛曾經以中華民國國民政府名義，參與由日本主導嘅大東亞會議。年底，汪精衛嘅健康惡化，1944年3月去咗日本治療。11月10日病逝於日本名古屋帝國大學醫院（汪嘅死因眾說紛紜，有人話係畀日本人整死，有人話係畀國民黨特務毒死），汪精衛死前曾經寫過一首《自嘲》嘅絕命詩，「心宇將滅萬事休，天涯無處不怨尤。縱有先輩嘗炎涼，諒無後人續春秋」。遺體葬喺南京梅花山。\n1946年1月21日國民黨政府將汪墳炸毀。1994年墓地原址起咗一個汪精衛跪像，1997年拆除。\n身後評價.\n第二次中日戰爭期間，由於汪精衛屈從日本，接受日本扶植成立「汪精衛政權」嘅事實，被大多數抱著抗戰決心嘅中國同胞視為漢奸嘅典型。中國喺二次大戰勝利之後，國民政府同後來嘅中華人民共和國政府都不遺餘力喺政治、教育各方面加以批判。因此直至今日，汪精衛就等於漢奸嘅印象仍然深入民心。然而，喺汪精衛屈從日本嘅事實背後，佢嘅動機同埋目的係唔係同賣國求榮嘅漢奸一致，仍然有待歷史研究嘅釐清。\n汪精衛一生，年少時滿腔熱血，以推翻腐敗嘅滿清為己志，行刺攝政王載灃。當時嘅丹心浩氣，足以同荊軻、文天祥比擬。\n孫中山逝世後，西山會議派試圖喺國民黨內除去共產黨嘅勢力，後來蔣中正武力清黨，想徹底剷除共產黨人，汪精衛就堅持孫中山嘅聯俄容共和平路線，造成寧漢分裂。而當共產黨人開始武裝叛亂之際，汪精衛亦即當機立斷進行掃蕩。由呢啲作為，有人認為顯示汪精衛有某種「尚和平，顧大局」嘅思想哲學。\n至於汪精衛屈從日本成立南京國民政府嘅事實，今日幾難考究佢真正嘅想法係點。關於汪精衛同南京政府嘅實像同埋功過，仍然有待更多深入嘅歷史探索。\n正面評價.\n第二次中日戰爭爆發後，國軍節節敗退，汪精衛可能認為戰不可勝，堅持戰鬥而又無外援，最終將會導致全局性嘅毀滅，因而忍辱負重，刻意屈從日本嘅「以華制華」政策，以便進行佢嘅「一面合作、一面對抗」嘅隱性抗戰策略，呢一點係佢離開重慶之前留畀蔣中正嘅留書中「今後兄為其易，而弟為其難。」可以睇到。汪精衛領導南京政府期間，曾經逐步取消各地租界，包括日本租界。\n負面評價.\n汪精衛同佢嘅南京國民政府對日本對華嘅侵略活動起咗積極嘅配合作用。喺軍事上，大量策反咗國軍，尤其係游擊部隊同埋雜牌軍，組織「偽軍」，多次進行清鄉，汪精衛自兼清鄉委員會主任，打擊佢嘅統治區嘅抗日武裝，令到日軍可以抽身進行其他戰役。喺經濟上，南京國民政府協助日軍對淪陷區嘅搜刮，譬如1943年1月喺上海強迫實施儲藏物資嘅全面登記，並對棉紗棉布進行強制性收買，以供日軍之需。喺思想教育上，汪精衛喺學校推廣同日本媾和嘅理念，美化日本侵略，發動「新國民運動」，從思想上削弱民眾嘅反日情緒。另外，汪精衛承認滿洲國、德王嘅蒙疆自治政府等日本人嘅傀儡政府，一般認為係出賣中國嘅領土。"}
{"id": "3278", "revid": "1868059", "url": "https://zh-yue.wikipedia.org/wiki?curid=3278", "title": "第二次世界大戰", "text": "，簡稱二戰（），係直到而家為止，人類社會最大嘅一場戰爭，亦係死亡人數最多（粗略估計死咗8300萬人），造成破壞最嚴重嘅全球性戰爭。\n戰爭高潮嗰陣，有成61國同地方一齊打，捲入超過17億人。打仗雙方係以美國、蘇聯、中華民國、英國、法國等國組成嘅反法西斯同盟，同埋以德國、日本、意大利等法西斯國家組成嘅軸心國集團。烽煙遍及歐洲、亞洲、美洲、非洲同埋大洋洲五大洲；打仗雙方同時亦都響大西洋、太平洋、印度洋同埋北冰洋四大洋展開戰鬥。\n雖則話響1939年9月前，中國嘅抗日戰爭，埃塞俄比亞嘅抗意戰爭等等嘅反法西斯嘅抵抗已經開始咗，但係一般認為戰爭係由1939年9月1號德國入侵波蘭、英法對德國宣戰開始，去到1945年8月15號（亞洲）/8月14號（美洲）日本向同盟國投降先至完。\n背景.\n歐洲戰線背景.\n第一次世界大戰後嘅德國，喺凡爾賽條約下冇咗部份國土、特別係奧地利冇咗，變成獨立國，國防建設俾人管制，唔准有空軍，唔准入口軍火。經濟就因為要賠錢畀人而崩潰。\n後來，德國政府開始唔理凡爾賽條約，又想再整大軍隊。保皇派、德國民族主義者同埋前軍隊將領開始質疑凡爾賽條約，德國民族主義者認定一次大戰戰敗係國內嘅猶太人造成。加埋一次大戰時俄國打輸畀德國，德國利用同俄國蘇維埃政府簽嘅布列斯特－立陶夫斯克條約，吞咗俄國9成煤礦、有人口嘅領土，德國開始重整經濟。\n1933年開始，由希特拉帶領嘅德國開始走向軍事強國，全國轉到納粹化，成立第三帝國，喺1933至1939年，德國重整軍備就使咗140億。重利用布列斯特－立陶夫斯克條約試凡爾賽條約中唔畀用嘅坦克同飛機。又重新打造凡爾賽條約唔畀嘅軍艦。\n1935年，希特拉宣佈恢復兵役制。1936年，希特拉宣佈德國重奪萊茵蘭非軍事區。1938年3月，希特拉宣佈德國同奧地利合併。1939年3月，希特拉宣佈攞咗捷克斯洛伐克除蘇台德地區剩低嘅地方。1939年9月，德軍突襲波蘭，第二次世界大戰爆發，西歐戰線開始。\n亞洲戰線背景.\n日本喺19世紀末搞明治維新，科技同埋軍事上向西方學習。19世紀亞洲多國軍事薄弱，東南亞多處一早就係西方列強嘅殖民地，當中中國晚清時期沿海地區更加係各列強佔領嘅對象。日本學咗西方殖民式發展方向，以軍事同埋政治擴大自己國力。\n喺1894年中日甲午戰爭同1904-1905年日俄戰爭打贏咗之後，日本認定軍事強國嘅發展方向冇錯。特別係日俄戰爭令日本成為第一個喺大型軍事戰爭打敗西方國家嘅亞洲國家。令日本軍方可以喺日本國內更加有權。1895年中日甲午戰爭後日本攞咗台灣，1910年日本佔領韓國。\n1918年日本開始軍事佔領中國東北地區，日軍攞咗哈爾濱沿海地區。1928年，日本軍方同埋佢個政府炸死咗中國東北軍閥張作霖。1931年，日本發動九一八事變全面佔領中國東北。\n日本國內喺1890至1930年，因為軍方喺台灣、東北同埋韓國嘅經濟掠奪，令日本國內民眾得到唔少經濟上嘅好處，日本國內根本冇聲音表達日本佔領其他國家有問題。而日本軍方長打長勝，政治權日大。關東（指中國山海關以東）地區嘅日本關東軍更加好似英國殖民時期嘅東印度公司，完全喺中國東北成為一個王國。\n日本喺1931年九一八事變後，以殖民管理及軍事保護日本資產嘅方法，入主中國東北，佔領大量鐵礦同埋煤礦資源，又發展工業，強化日本軍事經濟，安排日本人殖民到呢一區。1932年成立佢嘅附庸國滿洲國，當時日本關東軍嘅軍事目標係以中國東北為基地，進攻蘇聯遠東地區，明顯係因為蘇聯嘅軍事威脅遠遠大過中國國民政府。\n軍事上日本雖然同當時中國國民政府喺河北一直有小型衝突，但中國國民政府主要軍力都被蔣介石調咗去打中國共產黨軍隊。直到1936年，中國發生西安事變，中國國民政府嘅蔣介石先至認真開始將軍力用喺對抗日本對中國嘅侵略。\n同時1936年，日本發生二二六兵變，日本統制派得權，同時以陸軍為主嘅軍方高級人士得到勝利，就因為統制派以日本軍國主義為核心，日本軍國主義形式軍事對外侵略完全展開。因為蘇聯嘅軍力，日本關東軍放棄西進，改為南下完全發動侵略中國嘅戰爭。\n戰爭經過.\n歐洲戰爭.\n戰爭初期，希特拉知道德國嘅最大敵人係法、英、蘇聯三國。希特拉一方面先避開唔同呢三個國家一齊打，一方面就軍事侵佔德國附近嘅弱國，另一方面外交上特別先同英國以及蘇聯保持和平。希特拉動用嘅係遠交近攻嘅策略。\n由於美國喺德國橫掃歐洲時持觀望態度，英國同埋法國陸軍兵力弱，蘇聯又未向德國開戰，導致德國納粹黨軍隊不斷坐大，喺西歐長戰長勝。\n閃電攻擊波蘭.\n當1939年9月德國閃電攻擊波蘭，英國同法國立即向德國宣戰。第二次世界大戰爆發。但1939年9月至1940年4月德國同法國只係假戰（英文：Phoney War）、怪戰（法文：Drôle de guerre）、靜坐戰（德文：Sitzkrieg）。呢個時間德法只有小型衝突。\n突襲北歐.\n當大家估計德法大戰就開始時，1940年4月德國就反而進佔丹麥同挪威。英法兩國雖然都出兵支援丹麥同挪威，但都不敵德國而要撤退。德國喺法國邊境先保持小型衝突嘅戰略好成功，因為攞咗丹麥同挪威就可以完全保障德國本土同埋瑞典嘅鐵礦供應，對軍事生產有利，反而德法邊界只係戰壕，對德國嚟講，遲的先進攻都唔怕。\n進攻法國.\n1940年5月10號，德軍先開始進攻比利時、荷蘭同盧森堡。5月12號，德軍至正式大舉入侵法國。\n1940年6月14號，德軍佔領巴黎，到咗6月22號，短短一個半月，法國大部份地方被佔領，6月25號，法國簽署停戰條約，法國東北同南部有三分二土地由德軍管理，剩低三分一由德國嘅傀儡政府維希法國政府管理，法國政府同法軍亦撤退到英國，法國本土就只有剩餘遊擊隊以及地下組織對抗德國。\n蘇德戰爭.\n法國投降之後，德軍重未登陸到英國，希特拉決定以眲英軍為名，調兵到東線，發起巴巴羅薩行動，史太林信以為真，並未注意呢個舉動。1941年6月22號，德國同埋佢嘅盟友向蘇聯宣戰。好快，東部波蘭、烏克蘭、白俄羅斯等地被德軍閃擊佔領，但最終因為秋季嘅泥濘道路同嚴冬所障礙。最終德軍喺嗰年冬天逼近列寧格勒-莫斯科一線。之後，戰鬥進入膠着狀態，直至1942年冬天嘅史太林格勒戰役之後，蘇軍開始反擊，獲得戰爭主導權。此後，德軍由戰略攻勢轉為守勢，開始敗退。\n進攻意大利.\n1943年9月，盟軍入侵意大利，意大利同盟軍停戰，德國即刻入侵咗意大利北部穩定法西斯政權。德國特種部隊救咗墨索里尼，墨索里尼喺德國佔領區成立意大利社會共和國。\n諾曼第登陸戰.\n大戰以諾曼第登陸戰最為人熟悉。經過周密嘅計劃同埋充足準備，加上充分合作，將士奮勇，15.6萬人嘅盟軍晌1944年6月6號（D-Day）由諾曼第呢個缺口登陸。另一方面，德國亦喺進攻蘇聯嘅東面戰事出現疲態（由於補給同暴風雪天氣），從此德國陷於東西夾擊，腹背受敵嘅局面。\n亞洲戰爭.\n日本入侵中國.\n1937年7月7號，日本發動七七盧溝橋事變，進佔中國河北、北平地區。中國國民政府先明確同日本全面開戰。\n1937年11月，日軍攻佔上海。1937年12月13號，日軍攻佔中國國民政府首都南京，進行屠殺、強姦以及縱火搶掠，有30萬以上平民同戰俘被屠殺，中國歷史入面稱之為南京大屠殺。南京國民政府將主要政府機構搬去武漢，又有計劃以重慶為大後方根據地。呢個時間，日本軍佔領上海以及南京一帶長江三角洲地區同佢哋一直佔領嘅華北地區唔相連。日本軍力大部份已投入中國地區，可以再投入兵力唔多，軍方希望快啲完全控制中國，要蔣介石投降，但蔣介石唔接受，呢個情況令日本軍方急於打通中國徐州。\n1938年1月至5月，中日兩方喺江蘇徐州打攻防戰，其中台兒莊戰役第一次出現日軍重大傷亡。雖然一場戰役唔可以改變戰局，但就証明咗打低日軍並唔係冇可能。6月日軍攻佔徐州。同期1938年2月15號開始，日軍開始用轟炸機戰略轟炸重慶，歷史叫重慶大轟炸。\n1939月6月開始，日軍向武漢進攻，當時中國國民政府軍聯同中國共產黨軍隊一齊防守武漢地區，歷史上稱為武漢保衛戰（武漢會戰），係中國抗日戰爭入面中國同埋日本最大嘅會戰，1939年10月日軍攻佔武漢，中國國民政府將主要政府機構搬去重慶。雖然武漢失守，但日軍死亡人數有成四萬人咁多，保衛戰證明日軍想速戰速決係冇可能。同埋證明只要當時中國國民政府好好用兵，加埋中國共產黨軍隊，係可以拖住日軍前進。\n1939年10月後，中國國民政府軍隊同中國共產黨軍隊喺中國華北晉南地區發動游擊戰，呢次中國共產黨叫做百團大戰，以日軍成功打擊游擊戰完結。呢次戰爭雖然唔係改變中日戰局好多，但就引起中國共產黨內部人事、軍事及發展方向嘅討論。\n同期1938年9月，日軍向廣州進攻，因為中日雙方主要軍力全部加入武漢會戰，廣州戰役地區戰場就細。中國國民黨都唔係派重兵防守廣州。10月，日軍完全佔領廣州地區。\n日本控制印支半島.\n喺1905年日俄戰爭日本海軍打贏咗之後，日本海軍雖然大力開發軍事科技，建造船艦，但日本海軍就因為無戰場，完全無戰績，日本海軍幾十年成為協助陸軍同關東軍嘅角色，係日本國內權力唔及日本陸軍，特別係關東軍，日本海軍一直等待一展實力嘅機會。日本海軍目標自然係東南亞各國，希望為日本自己搶奪東南亞石油、橡膠、木材等資源。\n1940年，法國本土面對德國嘅入侵，無力保護佢嘅法屬印支半島殖民地。法屬印支半島包括而家嘅越南、柬埔寨同埋老撾。9月中，日本用外交手段要求德國傀儡維希法國政府畀日軍喺印支半島活動，日本又唔畀佢用鐵道，目的係唔畀印支半島向中國運輸物資，之後日軍更加控制埋印支半島嘅機場同港口。\n9月27號，日本同德國同埋意大利簽定軸心國協議。\n日本大舉南下東南亞.\n偷襲珍珠港同一時間左右，日本喺12月7號同時自印支半島向泰國同埋英屬馬來亞進兵。偷襲珍珠港後第二日（1941年12月8號），香港保衞戰爆發，12月25號香港淪陷。港英總督楊慕琦向日軍投降。當日，日軍喺香港赤柱對醫院嘅病人進行屠殺。\n1942年1月31號，英軍喺馬來西亞半島完全失利，退守新加坡。2月9號，日軍向新加坡進兵。2月14號，日軍喺新加坡進行亞歷山大醫院屠殺。2月15號，即係華人農曆新年嘅一日，英軍軍官Lt. Gen Percival向日軍投降（新加坡淪陷）。\n太平洋戰爭.\n日本偷襲珍珠港.\n喺控制印支半島後，如果日本繼續南下，佢哋自覺會直接同一早已經擁有太平洋制海權利益嘅美英等國開戰，加上美國開始對日本進行石油禁運，影響日本經濟同工業生產，日本海軍於是用咗佢哋海軍大臣山本五十六嘅計劃，由海軍中將南雲忠一為司令，進行一次針對美國太平洋艦隊嘅完美海上攻擊。\n呢個係二次大戰嘅扭轉點，喺1941年12月7號7點55分（夏威夷時間），日本偷襲珍珠港，摧毀咗美國太平洋艦隊40幾隻戰艦、450架飛機。偷襲入面有成4500個美軍傷亡。之後嗰日，美國總統富蘭克林羅斯福晌華盛頓宣佈向日本正式宣戰，係美國正式參與大戰。冇幾耐，英國、中國、澳洲、紐西蘭、加拿大等等廿幾個國家紛紛對日本宣戰，泰國喺1942年1月對美、英宣戰。歐洲方面，德國同意大利喺1941年12月11號同美國開戰，德國嘅盟友匈牙利、羅馬尼亞、保加利亞、同佢嘅傀儡亦同美國開戰，太平洋亦成為歐洲之外，另外一個戰區，一次真正嘅「世界」大戰已經爆發咗。\n中途島戰役.\n1942年6月4號喺太平洋中間，兩個只有佔地7.7平方公里嘅中途島附近海域發生咗一場海戰，成為美國反擊日本聯合艦隊嘅轉戾點，美國以企業號、大黃蜂號同埋約克鎮號打沉日本赤城號、加賀號、飛龍號、蒼龍號等四艘航空母艦，重創大日本帝國海軍。日本喺呢次大戰損兵折將（尤其損失大量難以短期培養訓練嘅經驗飛行員），以致往後兵敗如山倒。\n塞班島戰役同埋硫磺島戰役.\n1944年，日軍好多海軍船隻已經俾美國打沉，美軍開始利用跳島戰略去攻打日本喺西太平洋嘅小島，目的係可以一路打到日本九州，畀佢哋嘅轟炸機去轟炸日本本土嘅城市，登陸日本本土。\n1944年7月9號，美軍攻佔塞班島。1945年3月26號，美軍攻佔硫磺島。\n東京大轟炸.\n1944年，美軍攞咗塞班島後，開始對日本本土進行大轟炸，其中東京喺1945年3月9號夜晚，俾美軍三百幾架轟炸機用燃燒彈大轟炸，當中東京東部全區被燒，火焰高至15000米，形成火焰颱風。日本政府話有八萬人死，一百幾萬人冇咗屋企。連同名古屋同埋大阪俾美軍用燃燒彈大轟炸，日本自己叫做東京大空襲。\n廣島同埋長崎原子彈轟炸.\n喺1945年7月美國已經要求日本無條件投降，日本呢段時間重係以有條件停戰同美國傾談判條件，而唔係無條件投降，同時美軍發現日本九州部署嘅軍隊數目大過佢哋之前估計，美國總統杜魯門同埋軍方都擔心如果派兵登陸九州，美軍傷亡會好大。就喺呢個時間，美國曼哈頓計劃向美國政府報告原子彈研製成功，當時美國總統同埋軍方只係知道原子彈係一個大炸彈，一個炸彈掟落去就好過用成隊轟炸機掟一堆炸彈，其實嗰陣時曼哈頓計劃成員自己對核攻擊會係點，原爆輻射嘅影響係完全唔清楚，喺只係分析用原子彈炸城市比較快、比較方便同唔需要美軍陸兵登陸九州因素下，美國總統杜魯門同埋軍方決定掟原子彈攻擊日本城市。\n1945年8月6號，美國向日本廣島市掟原子彈。1945年8月9號，美國再向日本長崎市掟原子彈。\n戰事完.\n1943年10月，意大利向盟軍投降。1945年4月25號，納粹德國勢力被逐出意大利，墨索里尼喺三日後被處決。\n1945年4月30號，希特拉喺元首地堡自殺死咗。5月2號，蘇軍佔領柏林。5月8號，納粹德國投降，二次大戰歐洲戰事完。\n淨低嘅日本經歷兩次原子彈轟炸之後，喺1945年8月15號宣佈無條件投降，9月2號喺密蘇里號簽投降書，第二次世界大戰完。\n戰後影響.\n其實喺二戰完咗之後，仍然有好多問題重喺度，好似美蘇冷戰咁。至於日本就因為美國喺廣島市同埋長崎市掟原子彈搞到而家都重受緊核輻射嘅影響。\n另外，二次大戰後，因為好多男人都係因為做士兵而死咗，所以令到女性有更多工作機會，令佢哋嘅地位提升。好多先進科技都係喺二次大戰發明。二次大戰嘅死亡人口都可以令人承先啟後，唔再發動大型戰爭。\n人員傷亡.\n有關戰爭所導致嘅總傷亡人數各方估計都唔同，因為好多人係因故死亡後並冇留下相關記錄。絕大多數資料估計大概有6,000萬人喺戰爭中喪生，其中包括大概2,000萬名士兵同4,000萬名平民，其中好多平民分別死於傳染病、飢餓、大屠殺、轟炸同蓄意嘅種族滅絕政策。根據估計，損失最大嘅蘇聯喺戰爭中失去近2,700萬人，其中包括有870萬名軍事人員同1,900萬名平民喪生。其中因軍事行動而喪生最多嘅民族係5,756,000人死嘅俄羅斯人，排第二嘅民族就係損失1,377,400人嘅烏克蘭族，平均每四名蘇聯公民就有一人喺第二次世界大戰中喪生或者擊傷。另一方面德國最終損失530萬名軍事成員，其中絕大多係喺東線戰場同喺德國最後幾場戰役中喪生。\n而以第二次世界大戰嘅傷亡比例嚟講，軸心國集團喪生人數大概佔15%，而剩餘嘅85%就係同盟國部隊嘅喪生人數。後者主要係蘇聯同中國嘅人民，其中好多人係由於德國同日本部隊喺被佔領土實施嘅戰爭罪行所導致嘅。根據估計大概有1,100名至1,700萬名平民直接或者間接死於納粹思想嘅政策中，其中包括大概有600萬名猶太人因而遭遇系統性嘅種族滅絕式大屠殺，另外重有500萬名羅姆人、同性戀者、斯拉夫人以及其他種族同少數族群都遭到殺害。此外南斯拉夫烏斯塔沙就同軸心國集團合作殺害大量作為少數民族嘅塞爾維亞人、羅姆人同猶太人，而喺戰爭結束後克羅地亞平民就對此展開報復。另外大概有300萬到1,000萬名中國平民喺日本佔領地區下遭到部隊殺害，其中最出名嘅事件係南京大屠殺，有幾十萬名中國平民被殺。此外岡村寧次所制定並喺山東省實施嘅三光政策，就導致有270萬名中國群眾被殺害。\n軸心國部隊係第二次世界大戰中亦有限度使用生物同化學藥劑，例如意大利軍方喺第二次意大利埃塞俄比亞戰爭嘗試投入芥子氣作戰，而大日本帝國陸軍亦喺同蘇聯嘅早期衝突、入侵並佔領中國嗰時用武器協助作戰。此外德國同日本亦針對平民施放藥劑嚟測試武器效果，喺某啲情況下亦喺戰俘身上進行實驗。\n雖然好多軸心國嘅違法行為陸續被送往世界上第一個國際法庭進行審判，然而同盟國部隊喺第二次世界大戰期間亦犯咗好多戰爭罪行。包括蘇聯實施嘅強硬人口轉移政策，以及美國針對日裔平民所進行嘅拘留作法，而喺嚴責行動（Operation Keelhaul）亦令大量民眾生命受到威脅。另外德國被要求對強姦罪行負責並陸續遣返德國時，德國亦反告蘇聯應該要對卡廷大屠殺負責。另外一啲大飢荒嘅死亡人數亦可以歸因於戰爭爆發，包括1943年嘅孟加拉饑荒同1944年至1945年嘅越南饑荒。包括耶克•弗里德里希（Jörg Friedrich）等歷史學家就認為針對敵國領土嘅平民區大規模轟炸嘅行為應該亦要被列為戰爭罪行，以日本嘅東京同德國嘅特雷斯登、漢堡同科隆最為著名；其中根據統計西方盟國總共造成至少160個城市遭到轟炸，超過60萬名德國平民因而死亡。\n戰爭罪行.\n日軍喺中國大量使用化學武器同其嘅七三一部隊進行活人細菌戰實驗去發展生物武器，日軍轟炸機對中國城市狂轟濫炸，大批中國平民死於空襲，重將大批中國婦女作為慰安婦，作為日軍士兵嘅性奴隸，好多被虐待至死。\n喺納粹大屠殺中主要有600萬名阿什肯納茲猶太人遭到殺害，另外喺蓄意滅絕計劃亦導致200萬名波蘭人民以及400萬名包括身心障礙、精神病患者、蘇聯戰俘、同性戀者、共濟會成員、耶和華見證人同羅姆人等「唔值得生存嘅生命」（Life unworthy of life）遭到殺害。另外以東歐為主有1,200萬名民眾被迫成為勞工，並且強迫喺德國各間工廠內進行勞動。\n而除咗納粹統治下設立嘅集中營導致大量人員遭到殺害，而古拉格喺各地設立嘅勞動營亦導致德國戰俘以及包括波蘭、立陶宛、拉脫維亞同愛沙尼亞等佔領區公民喪生，甚至一啲蘇聯公民亦都因為被懷疑同納粹主義有關而遭到迫害。根據統計，戰爭期間有60%嘅德國戰俘喺蘇聯喪生，而理察•奧弗里（Richard Overy）就話有近570萬名戰俘喪生，其中大概有57%、約360萬人因故喪生或者遭到擊斃。另外蘇聯亦將過去俾德軍俘虜或者自其他地方遣返平民視為潛在同納粹主義合作者，其中一啲受到懷疑嘅人係經過內務人民委員會審查後往往被送去古拉格處理。\n而日本所設立嘅戰俘營同勞改營亦有極高嘅死亡率，根據遠東國際軍事法庭嘅調查發現西方囚犯嘅死亡率高達27.1%，其中美國戰俘甚至有37%嘅死亡率，呢個比例甚至比美軍遭到德國同意大利俘虜者嘅死亡率重要多7倍。然而喺日本投降後所有獲釋嘅囚犯中，有37,583名嚟自英國、28,500嚟自荷蘭以及14,473人嚟自美國，但中國囚犯得56人未被殺害而成功獲釋。根據統計喺1935年到1941年間，喺興亞局嘅規畫下有至少500萬名嚟自中國北部同滿洲國嘅平民被迫勞動，包括喺礦山以及軍工廠內勞動；而係1942年以後，日軍強迫中國民眾勞動嘅人數更迅速增加到1,000萬人。美國國會圖書館就喺報告中提到喺爪哇島有近400萬到100萬名勞動者被日軍強制工作，而隨後日軍將其中270,000人強迫移去其他日本佔領嘅東南亞地區工作，留低52,000名勞動者繼續進行先前嘅工作。\n喺日軍轟炸珍珠港後，1942年2月19號羅斯福簽署咗9066號行政命令，容許政府強制將幾千名居住於美國嘅日裔、意裔、德裔移民強制搬離夏威夷等重要地區。隨後美國同加拿大政府陸續下令拘留150,000名日裔美國人，另外有14,000名意大利裔同德裔美國人同樣為咗安全理由而被迫拘留。此外喺戰爭就嚟結束之際，同盟國集團喺雅爾達會議上畀蘇聯能夠要求幾百萬名戰俘同平民強制勞動，甚至匈牙利一直到1955年仍被迫繼續為蘇聯進行勞動。"}
{"id": "3284", "revid": "1863790", "url": "https://zh-yue.wikipedia.org/wiki?curid=3284", "title": "大埔墟站", "text": "大埔墟站（；）係港鐵一個喺香港大埔運頭塘嘅鐵路車站。\n大埔墟站係一個地面車站，月台呈東西向，而大堂響佢南側中央位並排，以兩條地下通道連接。月台填土搭高，約莫比地面高一層樓。\n除咗大堂有閘機，喺西面嘅地下通道亦有出入閘機。月台係兩個島式月台。而2號同3號月台指向同一條路軌。而喺大堂嘅上層就有間快餐店。\n地理.\n大埔墟站現址響大埔新市鎮嘅東南角，運頭角山下南側，呈東西向，西端響大埔河西岸。佢南面係運頭塘，西面有伴涌，東面過河谷地係黃宜坳。\n歷史.\n大埔墟站最初係叫大埔墟旗站，只係九廣鐵路英段一個旗站，唔上落客，後尾轉成大埔墟站，成為正式火車站。原本大埔墟站響大埔太和市隔籬，係當時一個墟市，所以英文叫Tai Po Market，所以譯返轉頭叫「大埔墟」。之不過，查實當時大埔墟，即家下叫嘅大埔舊墟，喺林村河北面近海皮，離火車站都幾遠。太和市因為交通方便，最後取代大埔墟嘅地位，變成如假包換嘅大埔墟。\n九廣鐵路英段電氣化嗰陣，將大埔墟站搬去運頭塘新址，取代偏僻南面嘅大埔滘站。而舊大埔墟站，就改咗做香港鐵路博物館。另外林村河北面大埔頭新起嘅太和邨嗰度，另外起咗個太和站。搞到新大埔墟站，一啲都唔近大埔墟，反而同太和市比較近，太和站又反而近大埔舊墟。\n車站結構.\n車站出口.\n大埔墟站有A、B出口編號，連接地面及建築物，同時又設有行人隧道通往新達廣場、雅運路、運頭角遊樂場。\n車站周邊.\n大埔墟站附近都係住宅區，好似有新達廣場、富雅花園、運頭塘邨、聖公會莫壽增會督中學、舊理民府。\n大埔墟站同大埔墟有一段距離，要行15分鐘到。大埔墟個市集、香港鐵路博物館。而大埔綜合大樓響兩者中間。"}
{"id": "3285", "revid": "1863780", "url": "https://zh-yue.wikipedia.org/wiki?curid=3285", "title": "太和站 (香港)", "text": "太和站（；）係位於香港大埔大埔頭嘅港鐵車站，呢個站亦係目前港鐵唯一起喺公共屋邨入面嘅車站。\n車站結構.\n太和站設喺大埔頭太和邨入面，為免噪音滋擾居民，成個站俾一條隔音屏障冚住。喺開站初期，太和站係冇隔音屏障嘅。\n太和站係一個地面車站嘅設計，成個月台同大堂都係高架。大堂喺 1 號月台側邊，由一條天橋連接 2 號月台。天橋上有同連接太和邨南北部條天橋嘅出入閘機。大堂屬於太和邨商場嘅一部份。月台係兩個側式月台。\n車站出口.\n太和站設有2個車站出口，A出口喺太和商場二期嘅車站大堂，而B出口就位於往返車站大堂同埋2號月台嘅行人天橋上面。由於B出口位於狹小嘅行人天橋上面，因此出口只設有出入閘機同埋客務中心，並冇大型嘅車站大堂。\n利用情況.\n太和站係繁忙時間嘅使用量幾高，但係朝早八點左右班班往金鐘嘅列車都已經俾上水同粉嶺嘅乘客迫滿晒，太和嘅乘客夾硬迫入去都未必上到車，所以往金鐘嘅月台嗰個時段通常都囤積大量乘客。\n至於非繁忙時間太和站嘅使用量只係一般，相信係因為車站附近都係住宅區，而且冇大型商場。\n車站周邊.\n附近係住宅區。\n以下2個地方都可以喺車站下面嘅巴士站轉巴士去："}
{"id": "3287", "revid": "1749732", "url": "https://zh-yue.wikipedia.org/wiki?curid=3287", "title": "Apm", "text": "apm係香港觀塘一間大型商場，喺觀塘道創紀之城五期入邊。隔籬有觀塘站同埋裕民坊。佢嘅範圍除咗喺創紀之城五期之外，又包埋港貿中心大堂嗰一層。發展商係新鴻基地產，喺2004年12月試業，2005年7月17號正式開幕。\napm所在嘅創紀之城第五期同埋創紀之城一、二、三、六期，同埋計劃緊嘅七期，合稱新鴻基嘅觀塘道王國。apm入面，有一座7層高嘅商場，有食肆、衫鋪、化妝品鋪同埋一間戲院。地庫重有全港首間獨立經營嘅吉之島超級市場（已經響2014年5月結業，而家做咗一田超級市場）。apm樓下亦有一個巴士總站同埋停車場，如果要搭過境巴士返內地，可以喺嗰度上車。\napm呢個名代表商場無論朝早（AM）定係下晝（PM）都歡迎顧客幫襯。而實際上，apm入面有好多通宵開放嘅鋪頭。佢係區內最大嘅購物商場，延長嘅開放時間能夠切合當地人嘅需要，更不時有外國人同內地人士過來。普通鋪頭夜晚十二點收工，餐廳、酒樓就兩點收檔。有啲鋪頭就直程開通宵，年中無休。"}
{"id": "3288", "revid": "70546", "url": "https://zh-yue.wikipedia.org/wiki?curid=3288", "title": "創紀之城", "text": "創紀之城喺香港九龍觀塘區，係新鴻基地產旗下嘅甲級商業大廈同商場。呢個建築群沿觀塘道而建，橫跨港鐵觀塘綫牛頭角站至觀塘站，提供330萬平方呎寫字樓及60萬平方呎商場，係觀塘呢個東九龍工業區之中最大嘅商業項目。創紀之城一共分七期，目前已經有六期落成。創紀之城冇4期，相信係避諱嘅緣故（「四」同「死」讀音相似）。"}
{"id": "3290", "revid": "1436238", "url": "https://zh-yue.wikipedia.org/wiki?curid=3290", "title": "麗港城", "text": "麗港城係香港九龍大型私人屋苑之一，喺東九龍觀塘區晒草灣，茶果嶺道同偉業街交界。觀塘海傍隔離嘅麗港城望到維多利亞港海景，全屋苑佔地大約一百萬平方呎。\n麗港城分4期共38座，有8072個住宅單位，臨海而起；城內設施有兩個住客會所、三個購物商場（麗港城商場、麗港城中城、麗港中心）、兩間幼稚園、多個休憩公園、兒童樂園同埋緩跑徑，重有有成30萬呎嘅麗港公園。\n住客可以行大概10分鐘或者搭免費穿梭巴士，去東九龍旗艦商場 - 創紀之城五期嘅apm商場。\n麗港城前身係亞細亞火油茶果嶺油庫。"}
{"id": "3295", "revid": "1830081", "url": "https://zh-yue.wikipedia.org/wiki?curid=3295", "title": "圓周率", "text": "圓周率，一般用 π 表示，係一個喺數學同物理學普遍存在嘅常數，大約等於 3.14159。佢嘅定義係平面幾何（或者歐幾里得幾何）入面圓形嘅圓周同直徑之比，亦等於圓形嘅面積同半徑平方之比。佢係精確計算圓周長、圓面積、球體積等幾何量嘅關鍵。喺分析學上，formula_1 可以定義為最細嘅 formula_2 令到 formula_3 formula_4。\n圓周率係一個無理數，唔可以用分數準確表示。 \n圓周率亦係一個超越數，冇辦法用有理係數嘅多項式嚟表達。\n古代最初估計圓周率係 formula_5，正所謂「周三徑一」。後尾有人發現有理數 formula_6 可以當做圓周率嘅近似值，叫做約率。中國南北朝數學家祖沖之發現有理數 formula_7 （formula_8）更加接近（只係大咗formula_9 或接近千萬分之一），所以叫做密率。\n日本數學家三上義夫為咗記念祖沖之嘅成就，提議將呢個近似值叫做祖率。喺一般應用，formula_10 或約率 formula_6 就已經夠數，但係工程學成日用 formula_12（5位有效數字）或者 formula_13（6位有效數字）。至於密率 formula_7 就係一個易記啲、精確到 7 位有效數字嘅分數。\n1650年，約翰·沃利斯搵到 formula_15\n1674年，萊布尼茲搵到 formula_16\n巴比倫人用嘅六十進制圓周率係\n定義.\n因為任何圓形都係相似形，所以圓周同直徑嘅比係一個常數，叫做圓周率，符號係 formula_1，數值大約係formula_18，呢個係目前公認嘅定義。\n無論圓嘅大細點樣，比值 formula_19為恆值。如果個圓嘅直徑變為頭先嘅二倍，佢嘅周長亦都變為二倍，比值 formula_20 唔變。而家 formula_1 比值定義隱性咁樣用咗歐幾里得幾何入面比值啲定理，雖然個圓嘅定義可以擴展到任意曲面（即唔係歐幾里得幾何），但呢啲圓都唔再符合定律 formula_22。\n另外有啲數學家建議用圓周÷半徑嚟定義圓周率，符號係 formula_23，數值大約係formula_24，即係formula_25。\n搵圓周率數值嘅現代方法.\nMonte Carlo方法.\nMonte Carlo方法即係重覆好多次隨機嘅過程去搵答案，可以用嚟搵formula_1嘅近似值。Buffon嘅針係一個例子：一個平面上面畫咗一柞平行線，每條相隔t個單位，隨機掉n次每條長度係l個單位嘅針落去，記錄啲針同平行線相交嘅次數係x，噉大約就係：\nformula_27\n另一個方法係係畫一個正方形外接住一個圓，隨機擺啲點落去，喺圓入面嘅點占嘅比例大約係formula_28。"}
{"id": "3299", "revid": "70546", "url": "https://zh-yue.wikipedia.org/wiki?curid=3299", "title": "繪哥查", "text": "繪哥查（Cuicocha）係一個喺厄瓜多爾安第斯山脈上嘅火山湖，而佢係由公元前11世紀大型水蒸汽爆發整出來嘅。"}
{"id": "3300", "revid": "1863774", "url": "https://zh-yue.wikipedia.org/wiki?curid=3300", "title": "上水站 (香港)", "text": "上水站（；）係港鐵車站，位於石湖墟同彩園邨之間。由於前九鐵擁有羅湖過境交通服務嘅專利權，所以呢個站除咗服務上水居民之外，唔少新界西居民都會先搭巴士或者小巴去到上水站，再轉經羅湖返大陸，所以呢個站由朝到晚都係車水馬龍嘅。\n以前由於票價問題，唔少人都會喺其他車站搭港鐵去上水，出閘等幾分鐘後再入閘搭往羅湖列車。呢種搭法比直接搭港鐵由市區往返羅湖至少慳2蚊；但後來已經改咗，出閘後再入閘係會貴過一程過。\n為配合落馬洲支線所帶嚟嘅新增乘客流量，九鐵喺2003年初動工擴建上水站，並新增南面大堂及設有兩個新出入口（E及F出入口），有關嘅設施已經喺2006年1月28號啟用。\n車站結構.\n車站出口.\n上水站設有6個出入口，其中 A、B 出口位於舊有嘅北面大堂，而 E、F 出口則位於新擴建嘅南面大堂。另外，上水站嘅1號月台同埋2號月台各設有出口往返路面同埋巴士站。\n利用情況.\n上水站係北區嘅交通樞紐，使用量非常龐大，繁忙時間主要係上水居民利用上水站出市區返工，非繁忙時間就有唔少乘客搭巴士去上水轉車上大陸，所以上水站由朝到晚都人頭湧湧。\n上水出市區嘅巴士大多數要兜粉嶺，費時失事，而且車費貴過港鐵好多，所以上水居民好少搭巴士出市區，以致上水站人流可媲美市區大站，亦間接令太和站乘客朝早繁忙時間好難迫上車。\n接駁交通.\n上水站係上水地方交通輸紐，有唔少巴士去附近郊區，例如文錦渡、沙頭角、打鼓嶺、皇崗。唔單止巴士，亦都有小巴去金錢、古洞、坑頭、河上鄉、沙頭角、唐公嶺、蕉徑、丙崗、蓮麻坑、麒麟村等等。"}
{"id": "3301", "revid": "113147", "url": "https://zh-yue.wikipedia.org/wiki?curid=3301", "title": "藍田人", "text": "藍田人（Homo erectus lantianensis）係中國嘅直立人化石，通常叫做藍田猿人，學名係直立人藍田亞種。佢哋住響更新世中期、舊石器時代。早期藍田人係西安最早嘅居民。\n藍田人大概生活喺80萬至60萬年前。當時藍田人嘅生活地區，草木茂盛，好多種遠古動物棲息，包括東方劍齒象、葛氏斑鹿等嘅素食動物，同埋兇猛嘅劍齒虎。藍田人用簡單粗糙嘅打製石器，喺自然環境中掙扎求存。佢哋捕獵野獸，採集果實、種籽同埋塊莖等等嚟食。\n藍田人響1963年喺中國陝西省藍田縣發現嘅，年份係早北京人成幾十萬年。所以佢哋喺體質形態上有啲分別。例如藍田人嘅容貌更似猿猴，智力同埋四肢比唔上北京人發達。藍田人同埋北京人嘅發現，證明咗中國係人類文明嘅重要發源地之一。"}
{"id": "3302", "revid": "259", "url": "https://zh-yue.wikipedia.org/wiki?curid=3302", "title": "凱旋門 (平壤)", "text": "平壤凱旋門位於北韓嘅平壤，響1982年起嘅，係紀念第二次世界大戰中金日成打贏日本。"}
{"id": "3304", "revid": "70546", "url": "https://zh-yue.wikipedia.org/wiki?curid=3304", "title": "凱旋門", "text": "凱旋門係為咗慶祝贏咗一場仗而創造出嚟嘅紀念建築物，通常係橫跨響一條路上單獨起嘅。"}
{"id": "3306", "revid": "1843853", "url": "https://zh-yue.wikipedia.org/wiki?curid=3306", "title": "粉嶺站", "text": " \n粉嶺站（；）係港鐵一個喺香港粉嶺嘅鐵路車站。本站同沙田站同時係香港兩個最早通車，而且而家仍然提供鐵路服務嘅車站。\n粉嶺站係一個地面車站。月台中間有扶手電梯連接上面嘅大堂，而大堂分為南北出入閘口，出閘之後喺左右兩邊分別有連接住粉嶺名都，同埋橫跨九號幹線直到百和路嘅出口，而南閘口就相反。喺2號月台嘅第9卡有個閘口可以直接去路面小巴站，未有呢個閘口之前嘅設計同未擴建前嘅上水站有啲似樣。月台係兩個側式月台。\n車站結構.\n車站出口.\n粉嶺站有4個出口，其中A、B出口都連接車站南北大堂。另外，往金鐘嘅2號月台另設C出口連接粉嶺車站路，方便乘客由其他交通工具轉東鐵綫去九龍。\n利用情況.\n粉嶺站使用量龐大，繁忙時間無論通往百和路定係粉嶺中心嘅車站出入口都人頭湧湧，朝早繁忙時間往金鐘方向月台迫到水洩不通，再加上前一站上水站嘅乘客量更驚人，間中會有粉嶺站乘客上唔到車嘅情況。而粉嶺站朝早亦有大量往來上水同粉嶺嘅學生使用，咁啱返學時間又撞正返工人士出門口時間，令粉嶺站朝早七點九到八點鐘時段更加迫。\n另外，由於粉嶺站附近都係住宅區，所以非繁忙時間乘客量唔夠位於北區心臟地帶嘅上水站多人。\n接駁交通.\n粉嶺車站係粉嶺一帶交通樞紐，有巴士去粉嶺附近主要地區好似：聯和墟、和合石一帶，亦有車去沙頭角。而遠啲嘅地方就可以撘小巴去，例如鶴藪、坪輋、龍躍頭、丹竹坑、小坑村同鹿頸。\n車站周邊.\n附近係住宅區。不過由於車站貼住大型屋苑，好似粉嶺名都、粉嶺中心、祥華邨、華明邨、華心邨等，呢啲屋苑都有好多唔同嘅食肆，粥、粉、麪、飯，中、西式乜都有，價錢又比上水嘅平。所以，唔少由大陸返到嚟香港嘅人，都會喺粉嶺站落車，順便食返餐同慳返一個站火車錢（港幣2蚊至24.4蚊不等，以成人八達通搭普通等計算）。不過，亦由於附近嘅祥華邨有好多中、小學，所以喺午飯時間會見到有好多人喺度食晏。\n而以下嘅地方亦都喺粉嶺站附近：\n史.\n粉嶺站做過沙頭角支綫總站。"}
{"id": "3307", "revid": "216154", "url": "https://zh-yue.wikipedia.org/wiki?curid=3307", "title": "馬場站 (東鐵綫)", "text": "馬場站（；）係港鐵嘅車站，喺香港嘅沙田西北面，專為沙田馬場而設，只喺沙田馬場跑馬先開。\n馬場站喺港鐵票務系統中，接近東鐵綫本地路段收費，其中，馬場站喺兩鐵合併有減價，學生亦可以畀「特惠車費」（但係一般情況底下學生唔可以喺呢嗰站出閘）；然而，由於馬場站嘅收費較高同埋車站性質特別，所以上水－尖東全月通或部份港鐵紀念車票喺呢個站唔適用。\n另外，因應香港賽馬會規定，未滿18歲人士喺賽馬日唔可以入馬場。因此畀3歲至11歲小童遊客用嘅「小童遊客全日通」唔可以喺呢個站用。同時小童八達通卡同未滿18歲人士所持有嘅個人八達通卡（包括已加註「學生身分」或「殘疾人士身分」嘅個人八達通卡）喺呢個站亦唔適用（沙田馬場舉行非賽馬活動除外）。即係話，只有成人同長者先至可以喺呢個站出閘。\n車站結構.\n車站喺大埔公路側邊，月台位於沙田馬場看台對面，貼住港鐵何東樓車廠。而大堂位於馬場看台，有三條橋駁去馬場同彭福公園。\n車站大堂.\n大堂喺沙田馬場看台入面，因此大堂並非位於月台嘅正上方，有吐露港公路相隔。如果乘客想由月台去返大堂或者相反，都一定要用喺大埔公路（沙田段）上面嘅行人天橋。由於呢條行人天橋駁住看台嘅中間同南面，因此車站分開做北面同南面兩個大堂，兩個大堂都有客務中心同出入閘機。\n由於馬場站唔係經常開放，加上大堂喺馬場看台內，所以係唯一一個冇公眾洗手間、自動售票機、扶手電梯及升降機嘅車站，乘客需要喺其他車站買定一張車飛或用八達通回程，否則要喺客務中心排隊買飛。\n車站月台.\n馬場站只有2個月台，位於港鐵何東樓車廠旁邊，以島式月台排列，並無加設月台幕門及指定方向，乘客需留意職員、月台資訊板及車站廣播嘅指示上車。\n車站出口.\n馬場站設有兩個車站出口，一個位於沙田馬場看台嘅中央，另一個另位於看台嘅南面，兩個出口連去沙田馬場看台。馬場站初頭無頭等服務，後嚟先加返。\n鄰接車站.\n馬場站係其中一個中途站，淨係沙田馬場跑馬先至開放使用，途經馬場站列車並唔停火炭站，因此乘客需要喺沙田站或大學站等下一班列車轉去火炭站。而由沙田馬場可以步行取道跨越大埔公路嘅行人天橋同埋銀禧花園通道前往火炭站。\n接駁交通.\n由於馬場站服務區域只限沙田馬場，港鐵公司並無喺車站街道圖提供接駁交通資訊。\n利用狀況.\n馬場站只係喺馬會有馬跑嗰陣先至開，沙田馬場嘅賽馬多數喺星期六、星期日或者公眾假期日間跑，而星期三雖然多數都係喺跑馬地馬場跑夜馬，但係沙田馬場亦會開出嚟做雙邊投注，所以港鐵亦會開埋馬場站，而平時無馬跑就唔會開，不過有部分直通車會通過馬場。而所有經馬場站嘅列車都唔會停火炭站。"}
{"id": "3308", "revid": "1847656", "url": "https://zh-yue.wikipedia.org/wiki?curid=3308", "title": "火炭站", "text": "火炭站（；）係喺香港沙田北面火炭嘅港鐵車站，佢係屬於。個站因為起喺火炭村附近所以叫做「火炭站」。車站東面係何東樓車廠同埋上蓋住宅發展項目銀禧花園。\n火炭站喺1980年代九廣鐵路電氣化之後先至開嘅車站，方便乘客出入火炭工業區，而啲火車亦係喺呢度返何東樓嘅車廠。\n車站結構.\n車站大堂.\n車站有兩個大堂：A、B出口響南面大堂，C、D出口響北面大堂。當中南面大堂先落成，北面大堂喺1990年代末擴建時加設，所以南面大堂又叫舊大堂。兩個大堂並唔相通，要經地下層嘅火炭鐵路站巴士總站或同大堂層同層嘅樂景街步行來往。\n車站月台.\n由於火炭站係九廣鐵路（英段）電氣化後新增嘅車站，為配合地理位置，車站月台島窄過其他車站，只能容納一條扶手電梯。\n火炭站共設有4個月台，分為兩個月台島，當中2、3號月台喺中間共用一條路軌，主要畀喺北行/南行嘅列車用，恆常列車班次則主要停靠外側嘅2號月台（北行）同3號月台（南行）。\n接駁交通.\n火炭站有巴士同小巴，主要係來往火炭、禾輋同小瀝源一帶。遠少少有巴士出去九龍城。\n利用狀況.\n火炭站處於火炭工業區邊緣，每日有好多喺嗰區返工嘅人出入，近年香港廠家為咗慳成本，將部分廠房搬上內地，對火炭站嘅客量有或多或少嘅間接影響。\n另外何東樓車廠上蓋發展咗多個住宅項目，部分居民會搭港鐵出入。而穗禾路沿綫居民都會搭小巴到火炭站轉東鐵綫。每逢賽馬日，亦有部分馬迷因為馬場站嘅車費貴而選擇喺度落車，然後行去馬場。\n但係喺非繁忙時間，本站人流偏低。 \n車站歷史.\n火炭站嘅構思可追溯到1967年《香港集體運輸研究》中嘅「禾寮坑站」，做香港地鐵沙田線嘅終點，同九廣鐵路（英段）交匯。沙田線最終冇起，但後來因應火炭工廠區發展，九廣鐵路改喺禾寮坑以南嘅火炭（火炭原名「河灘」，客家村）起站，1985年2月15號九廣鐵路（英段）電氣化之後至開。個站啱啱開時得南大堂同埋A、B出口，後來喺1990年代配合興建駿景園，九鐵擴建火炭車站，增設北大堂同C、D出口。"}
{"id": "3312", "revid": "42683", "url": "https://zh-yue.wikipedia.org/wiki?curid=3312", "title": "大學站 (東鐵綫)", "text": "大學站（；）係位於香港沙田區嘅港鐵車站，之前叫馬料水站，喺1966年改名做大學站，以車站旁邊嘅香港中文大學而得名。\n車站結構.\n大學站係一個地面車站，但主要大堂係位於2號月台側邊嘅下一層，同時有另一個較細嘅大堂喺1號月台側邊。2個大堂同埋月台由兩條路軌下嘅通道連接（一條喺收費區內，一條就喺非收費區）。收費區嘅通道喺中文大學嘅一邊設有閘機。雖然大學站望落好似同香港中文大學有一段距離，但係1號月台設有另一個西面大堂通往香港中文大學，並設有閘機方便出入。\n大學站設有兩個側式月台，月台只有中央部份設有上蓋，兩端都係露天。本站係三個設有「空隙黑點」提示嘅車站之一（另外兩個係九龍塘站同旺角東站），兩個月台都喺急彎之上（列車限速係每小時55公里），空隙係港鐵中最闊嘅，可達34厘米，因此乘客較易發生墜軌意外。\n車站周邊.\n大學站隔離就係香港中文大學，遠少少有香港科學園同馬料水碼頭。車站隔離有個巴士總站，有巴士同小巴去馬鞍山同科學園。\n接駁交通.\n大學站響馬料水，因為附近有馬料水碼頭去新界東北，所以曾經係交通樞紐。後尾馬鞍山西面近沙田海一帶發展做新市鎮，起咗好多路，水上交通無咁重要，變成去東北平洲、塔門同黃石嘅碼頭。相反大學站就變成鐵路轉去馬鞍山一帶交通樞紐仔，有巴士同小巴站。家下有車去到馬鞍山東面十四鄉。自從有埋馬鞍山鐵路（而家屯馬綫一部分），呢處嘅角色就唔係咁重要。不過新界北或者由深圳坐鐵路落嚟，搭南行去馬鞍山嘅乘客，喺呢度轉車方便好多。\n利用狀況.\n大學站大堂外嘅公共交通交匯處設有巴士同小巴駛經連接9號幹線吐露港公路馬料水段同2號幹線大老山公路去對面嘅馬鞍山路，橫跨沙田海嘅架空天橋去馬鞍山住宅區，以前大學站係馬鞍山居民出入市區嘅重要車站，即使馬鞍山綫通咗車，由馬鞍山去羅湖／落馬洲嘅乘客都係喺呢個站上車比較方便，所以呢個站仍能維持有一定人流。\n另外，每逢馬場站開放，大學站會做一個臨時轉綫站，往金鐘方向列車嘅乘客要去馬場站，必須喺大學站等經馬場站嘅列車。而去火炭站嘅乘客搭咗經馬場站嘅列車，亦要喺大學站等經火炭站嘅列車。而喺2008年北京奧運同殘奧會期間，前往沙田主賽場睇馬術比賽盛裝舞步賽事同場地障礙賽嘅觀眾，都要喺呢個站出面轉大會嘅穿梭巴士HK1。\n車站歷史.\n車站命名.\n大學站之前叫馬料水站，喺1956年9月24號正式啟用。車站啟用初期每日只有南北行各三班列車停站。隨住香港中文大學落成，喺1966年12月11號宣佈改名做大學站。\n2007年12月2號兩鐵合併，東鐵綫現有大學站，同起緊嘅港鐵港島綫西延香港大學站，站名重複。當其時港鐵未就此事有所定案。有類似情況嘅旺角站，九廣東鐵旺角站就改名做東鐵綫旺角東站。有輿論認為依傳統地名，東鐵綫原有嘅大學站應恢復原名馬料水站，新起嘅大學站就命名石塘咀站，但港鐵發言人指港島綫西延大學站重未正式命名，並重申名稱將會反映該區嘅地區特色。2009年，港島綫西延動工起之後，港鐵將港島綫西延大學站正式改做香港大學站；不過大學站並無喺港島綫西延通車後改名做「中文大學站」。\n事故.\n列車出軌事故.\n1988年6月4號下晝兩點，一列九廣鐵路（英段）南行貨運列車喺大學站以北嘅白石角出軌，直到第二日朝早10點40分恢復服務。期間九鐵服務中斷咗成日。九鐵方面派出接駁巴士疏導乘客，但場面混亂。例如喺沙田站，夜晚大批乘客爭先恐後上接駁巴士，有人甚至爬窗上車。出事嗰段鐵路本來係個急彎，後來喺1995年拉直。而家係香港教育學院運動場。\n2019年7月25號凌晨四點，一列東鐵綫北行工程車喺大學站以北嘅香港科學園出軌，直到下晝兩點幾恢復服務。期間港鐵服務中斷咗成朝。港鐵方面派出接駁巴士疏導乘客，但場面混亂。例如喺沙田站，朝早大批乘客爭先恐後上接駁巴士。出事嗰段鐵路本來係個急彎。\n車站被破壞.\n11月12號香港中文大學衝突期間，大學站遭到大規模破壞，被迫封閉，東鐵綫通返車之後好多日都要飛站，到12月21號至用得返，而D出口要到2020年1月12號至用得返。"}
{"id": "3318", "revid": "1863795", "url": "https://zh-yue.wikipedia.org/wiki?curid=3318", "title": "旺角東站", "text": "旺角東站（；），之前叫過油蔴地車站（注意「地」字有特殊地名變調，；）、旺角車站（；）；，係港鐵嘅車站，喺香港旺角聯運街。九廣鐵路一九一零年十月一號通車，嗰陣本站叫做油蔴地車站。一九六八年重建兼改名旺角車站。一九八二年跟九廣鐵路電氣化翻新。呢個站設有島式月臺一個，兩邊爲一號二號月臺，側式月臺一個，叫三號月臺。二零零七年十二月二號，兩鐵合併。為免同原地下鐵路旺角站撞名，原九鐵嘅旺角車站改名旺角東站。而彌敦道嘅旺角地鐵站，就唔變。\n旺角東站同旺角站，兩站唔通，要過行人天橋系統，行兩三個字。兩站間轉搭無論用八達通定單程車票都當兩段車程，入閘要畀過錢，唔似尖沙咀站同尖東站噉出站轉乘之後當一程車嚟計車費。\n車站結構.\n車站月台.\n旺角東站設有3個月台，以1個島式月台同埋1個側式月台排列，所有月台冇裝月台幕門。1號同2號月台共用同一個島式月台，主要處理往上水方向嘅列車，有部份（兩班）由新界開出嘅列車用1號月台為南行方向嘅終點站，並隨即分別折返大埔墟及火炭，間中都有部份列車停喺嗰個月台。3號月台係側式月台，主要處理往金鐘方向嘅列車。\n旺角東站喺早期興建時月台較窄，畀乘客等車嘅空間較少。加上車站嘅彎度較高，為咗遷就唔同闊度嘅列車駛經月台，故此列車同月台之間條罅較大，成為其中三個設有「空隙黑點」提示嘅車站之一（另外兩個係九龍塘站同埋大學站）。由於乘客容易喺嗰個站發生墜軌等意外，現時港鐵公司研究喺嗰個站安裝月台伸縮板同埋月台閘門嘅可行性，但目前計劃一直未有動工時間表。\n車站大堂.\n車站商店及自助服務.\n旺角東站喺2009年翻新前主要商店有美心MX、7-11便利店、美心西餅同找換店。車站進行翻新工程後，引入多種唔同類型商店，包括飾物、書店及個人護理店等。\n利用狀況.\n由於旺角東站上蓋設有大型綜合商業物業發展項目──新世紀廣場嘅購物商場以及寫字樓，而附近又有花墟，再加上有有蓋行人天橋系統接駁到彌敦道同埋旺角站一帶購物區及商業大廈，因此個站有好高乘客量支持。\n車站歷史.\n旺角東站最初叫「油麻地站」，同而家旺角東站位置相同，於1911年隨九廣鐵路（英段）通車啟用。1960年站名由油麻地站改做「旺角車站」。1980年代，為配合九廣鐵路電氣化，旺角車站原址重建，變成而家嘅樣。\n另外，1號月台嘅左邊係旺角貨場，喺九鐵時代因為貨運量下跌而棄用並由一間紙品公司租用作貨倉用途，兩鐵合併之後由嘉士伯公司租用。\n車站翻新.\n為配合新世紀廣場落成旺角東站曾經喺1997年進行過一次翻新同擴建工程，將成個大堂同埋月台翻新。\n兩鐵合併.\n2007年12月2號隨住兩鐵合併，為免同響彌敦道嘅旺角站撞名，於是改名做旺角東站。\n未來發展.\n東鐵綫車站翻新工程.\n港鐵公司為迎接東鐵綫營運百周年，決定為各個東鐵綫車站進行翻新工程，並以「融入大自然」嘅設計及建築概念，翻新各個車站。旺角東站將會優先進行翻新工程，包括車站大堂嘅天花將用特色環形通花吊飾設計，並使用更多石材，引入更多自然光，車站原有建築物料金屬感覺會減低，並會加建更多車站商店，重建客務中心以及改建A、B出口等工程，改建同翻新工程已經大致完成，成個工程響2010年12月完成。\n車站重建.\n兩鐵合併之前，九廣鐵路公司正研究重建呢個站，順帶擴建新世紀廣場等現有設施。當時九鐵預料重建後嘅車站將會喺現址南面，更接近旺角市中心以及位於彌敦道嘅旺角站，但計劃一直擱置至今。"}
{"id": "3336", "revid": "8", "url": "https://zh-yue.wikipedia.org/wiki?curid=3336", "title": "錦上路站", "text": "錦上路站喺香港嘅元朗錦上路西南面，近住八鄉同錦田，係港鐵嘅其中一個車站，呢個站亦係港鐵範圍嘅車廠同總部大樓嘅所在地。\n本站係港鐵重鐵車站中，唯一一個以成個街名命名嘅車站；但係，本站唔係位於錦上路旁邊，而係相距大約半公里距離。\n車站結構.\n錦上路站全長280米，外牆係磚紅色，好有中國傳統特色，另外喺四週圍嘅空地種滿晒樹，呼應四週圍嘅鄉村環境。地面層設計配合當地比較空曠嘅鄉村環境，由於錦上路站呈東南－西北走向，因此地面層向東多數以透明玻璃組件做牆身，而向西嘅係啡紅色磚牆，有助爭取東邊嘅陽光進入室內，令東邊有廣闊鄉村視野之餘，亦防止下晝西斜過猛嘅陽光令到室內氣溫急升。\n車站樓層.\n本站共分兩層，地下係車站大堂、另設公共運輸交匯處、停車場及單車停泊處，而一樓就係月台。\n車站月台.\n錦上路站設有一個島式月台，1號月台往屯門方向，2號月台往烏溪沙方向。2號月台路軌旁邊設有預留月台嘅平台基座，用嚟起第二個島式月台，容納擬建嘅北環綫。\n鄰接車站.\n往屯門方向鄰接車站係屯馬綫，同錦上路站間嘅行車時間約4分鐘。往烏溪沙方向鄰接車站係荃灣西站，同錦上路站間嘅行車時間約6分鐘。\n接駁交通.\n錦上路站因為地點有啲僻，所以唔係咁多巴士小巴行，巴士都當呢個站係新界東西一個中途站。小巴都係中途經過呢度，主要係來往錦田、八鄉各村。呢處有巴士直通落馬洲。\n為方便乘客揸車或者踩單車轉港鐵，呢個站嘅西面設有停車場，有560個車位，而東面B出口外，就設有200個單車泊位嘅單車停泊處。而C出口外設有公共運輸交匯處，方便乘客轉其他路面交通工具。\n利用狀況.\n九廣西鐵（而家）通車初期，因為錦上路站偏離錦田及八鄉嘅主要地區，再加上西鐵車費貴，因此使用量近乎零；及後九鐵推出月票及日票計劃，平過巴士車費吸引乘客搭西鐵，但由於大部份接駁交通工具都冇提供轉乘優惠，故此只有少部分乘客改用西鐵進出該站及市區。\n雖然九巴251M線喺錦田區內路線過份兜路，導致該線客量不斷流失，對西鐵有利，但係縱使西鐵喺2005年推廣水頭水尾村旅遊景點，該站人流仍然處於極低水平。\n自從九鐵推出泊車轉乘優惠後，吸引咗唔少揸私家車嘅錦田居民揸車去車站，再轉西鐵綫出市區，而家嘅使用量已有所改善。\n港鐵九龍南綫喺2009年8月通車後，使用西鐵綫來往九龍市區更加方便快捷，所以錦上路站嘅使用率（尤其喺假日）亦繼續上升。\n車站歷史.\n呢個站喺（當時叫西鐵）動工嗰時叫錦田站，當接近完成並諮詢居民站名嘅意見時，八鄉居民認為車站位於錦田同八鄉中間，應叫做「錦田八鄉站」，並引發錦田同八鄉兩地居民爭拗，最後九廣鐵路公司只好將站名改做「錦上路站」。因為錦上路係車站起嗰時最接近呢個站而又分隔錦田同八鄉兩地嘅道路。車站成為香港首個以道路嘅全名命名嘅重型鐵路車站。（雖然佐敦站同太子站都係用同名道路（佐敦道及太子道）命名，但站名冇「道」字。輕鐵嘅「康樂路」及「大棠道」等站，係輕軌鐵路車站。）\n車站喺2003年12月20號九廣西鐵通車時正式啟用。\n上一站‧下一站.\n列車班次.\n（由2009年8月16號開始）"}
{"id": "3337", "revid": "1857614", "url": "https://zh-yue.wikipedia.org/wiki?curid=3337", "title": "南昌站 (香港)", "text": "南昌站（；）係港鐵同嘅轉車站。個站喺香港西九龍填海區，屬深水埗區；近深旺道、欽州街同東京街西。\n個站喺地鐵同九鐵合併前係佢哋唯一夾份用嘅站；由九廣鐵路負責土木工程，地鐵負責機電工程。\n南昌站嘅路軌同月台喺地面但唔通出去；大堂就喺地底；有4個側式月台，全部有幕門。機場快綫就喺中間穿過。\n站名.\n南昌站喺早期規劃嗰時係叫欽州街站（）。\n後來九廣鐵路公司喺九廣西鐵建造期間搞公開命名比賽（但當九鐵揭曉賽果時突然變咗做『站名競猜比賽』），最終「南昌站」被選為正式車站名。站名源自車站附近嘅南昌邨同南昌街，之但係最近本站嘅屋邨其實係富昌邨。\n車站結構.\n車站大堂.\n南昌站車站大堂嘅收費區內設有車站商店及洗手間。\n車站月台.\n南昌站設有2個側式月台及1個島式月台，全部設有月台幕門。\n車站出口.\n南昌站喺西九龍填海區內、西九龍公路架空路段下面，隔離係深旺道、欽州街西同埋東京街西。呢度原本係深水埗碼頭，因鄰近公共屋邨南昌邨而得名，但最近呢個站嘅公共屋邨係富昌邨。\n利用狀況.\n由於呢個站嘅位置偏離原有已發展地帶，而鄰近嘅大多係住宅區，所以自開幕以來都倚靠接駁交通前往各區。雖然呢個站以前設有免費接駁巴士K16號前往尖沙咀，但西鐵綫車費好乸利，好少乘客使用南昌站轉車，搞到初期人流好少。\n之後九廣鐵路推出西鐵節日通（西鐵自悠通）同埋西鐵全月通等平過巴士嘅車飛，吸引乘客搭西鐵。喺2004年8月22號開始，新巴路線701同埋702同西鐵提供免費轉乘優惠，由於701及702線巴士分別直達旺角同深水埗市中心，因此能夠吸引乘客改用西鐵經本站出入市區，使本站人流大幅上升。不過呢個轉乘優惠已經喺2007年12月1號起取消。\n適用喺西鐵綫自悠通嘅新巴路線轉乘優惠先喺2007年1月1號取消；兩鐵合併後，港鐵公司維持月票同埋日票計劃，但月票喺2007年12月1號開始取消新巴路線轉乘優惠，再加上港鐵喺2008年9月28號將本站、美孚、九龍塘站嘅收費區統一，去九龍市區嘅乘客改經美孚站轉車，本站人流稍為回落。2009年九龍南綫通車後，東涌綫乘客可以轉西鐵綫出尖沙咀同紅磡，經本站轉車嘅乘客有所回升。\n喺V Walk同附近物業入伙之後，本站嘅使用量都增加咗好多。\n車站歷史.\n南昌站於2000年10月5號動工，由九廣鐵路公司起，車站嘅土木工程（建築工程）由九廣鐵路負責，而機電工程就由地鐵負責。\n南昌站喺2003年12月16號配合九廣西鐵試搭日而率先試用，並喺2003年12月20號九廣西鐵全線通車時正式啟用。車站啟用初期由九廣鐵路同埋地鐵共同營運。\n由於車站係首個九廣鐵路同地鐵共用嘅鐵路車站，為咗方便乘客由九廣西鐵轉東涌綫前往香港島同大嶼山，因此車站售票同轉乘設施都同其他兩鐵轉車站唔同。南昌站中間有幾部轉車閘機同埋牆（2008年拆咗），用嚟分隔兩鐵嘅管理範圍。而持有八達通乘客可以於轉車閘機直接往返兩間公司嘅收費區，唔使自其中一個收費區出閘然後再入閘。\n2007年12月2號，由於兩鐵合併，南昌站統一由港鐵管理，九廣西鐵改名為西鐵綫。由當日起，乘客用八達通轉綫，可減收轉車錢。\n港鐵公司為咗統一形象，喺兩鐵合併前後喺西鐵綫範圍內更改有關指示牌同埋清走「九廣鐵路」字眼。\n隨住兩鐵合併，港鐵喺2008年9月28號簡化咗西鐵綫同東涌綫之間嘅轉乘設施，包括拆除南昌站大堂嘅轉車閘機，同埋鑿開1號及4號月台間之間嘅牆，加設轉車通道畀東涌綫乘客橫過對面月台轉西鐵綫，但實際上好少人噉樣轉車。\n早喺兩鐵合併之前，當時嘅地鐵公司曾經研究將西鐵綫上下行行車方向對調。如果成事，來自新界嘅西鐵綫乘客就可以行過對面月台轉搭東涌綫過海，相反東涌綫乘客又可以行過對面搭西鐵綫去廣東道、尖東同紅磡一帶。但將上下行月台方向對調唔係話調就調，更涉及到改動成條西鐵綫嘅信號系統，結果呢個構想最終冇實行到，來自新界嘅西鐵綫乘客搭東涌綫過海，始終都係要兜路落大堂再上返東涌綫往香港方向嘅月台，未能享受跨月台轉乘之便。 \n2009年8月16號，九龍南綫通車，西鐵綫延長去紅磡站，南昌站改做西鐵綫中途站。\n2021年6月27號，屯馬綫全綫通車，西鐵綫併入屯馬綫，南昌站變成屯馬綫中途站。"}
{"id": "3384", "revid": "1862245", "url": "https://zh-yue.wikipedia.org/wiki?curid=3384", "title": "香港特別行政區行政長官", "text": "香港特別行政區行政長官（取「特區首長」簡稱為特首；，CE），係中華人民共和國香港特別行政區政府嘅首長同香港特別行政區嘅最高代表。現時係由分別嚟自38個界別分組，代表唔同行業、專業、勞工、社會服務團體及區域組織嘅1200人組成嘅選舉委員會選出，國務院總理任命。佢主要責任包括：\n根據《基本法》規定，香港特別行政區行政長官每屆任期為5年，每人只可以連任一次。如果行政長官喺任期完成之前因事離任，繼任人應該喺六個月內產生。2005年，全國人民代表大會常務委員會以解釋基本法方式說明補選的行政長官只係完成前任剩低嘅任期。\n香港特別行政區第一、二屆（部份）行政長官係董建華。2005年3月12號，佢喺未完成第二任期嘅情況下以健康理由辭職。董建華辭職之後，按照《基本法》規定，由當時任政務司司長嘅曾蔭權署理行政長官職務。\n喺2005年香港特別行政區行政長官嘅補選，曾蔭權喺2005年6月16號成為行政長官補選中嘅唯一候選人，因此根據《行政長官選舉辦法》自動當選，6月21號中央政府任命佢做行政長官，即日就任，並喺6月24號赴京正式宣誓就職。隨後佢喺2007年3月25號嘅2007年行政長官選舉以649票對123票擊敗對手梁家傑，當選第三屆行政長官，並於4月2號獲中央人民政府（國務院）任命。曾蔭權於2007年7月1號宣誓就職。\n2012年3月25號舉行咗第四屆行政長官選舉，梁振英以六成一得票率（689票），擊敗唐英年同何俊仁當選。五年任期由2012年7月1號開始。\n2017年3月26號舉行咗第五屆行政長官選舉，林鄭月娥以777票當選，擊敗其他候選人曾俊華（365票）同胡國興（21票）。\n2022年5月8號舉行咗第六屆行政長官選舉，李家超作為唯一候選人以1416票當選。\n產生辦法.\n《香港基本法》第45條規定：\n另外，《基本法》附件一規定：\n第一屆行政長官於1996年由推選委員會選出，委員400人，全部由中央人民政府（國務院）委任。第二屆特首按照《附件一》規定，於2002年由第一屆選舉委員會選出，委員增至800人。第二屆特首補選已於2005年7月10日舉行，選舉委員會委員大致與原有相同。有缺位的選舉委員會委員由所屬界別分組選民（各界別合共160,000人）選出。\n《基本法》只規定了首兩屆行政長官產生辦法，2007年以後循序漸進地最終達至普選。唯2004年4月26日的第10屆人大常務委員會第九次會議解釋了《基本法》第45條，否定2007年普選特首可能。隨後政府喺2005年推出嘅政改方案因為得唔到立法會三分二議員支持而被否決，第三屆特首選舉方法維持不變。\n2007年12月29號全國人大常委會以全票通過《全國人民代表大會常務委員會關於香港特別行政區2012年行政長官同立法會產生辦法及普選問題的決定》，決定香港會喺2017年可以普選產生行政長官，另外喺2020年可以普選立法會。\n2010年政府推出新嘅政改方案，提議選舉委員會委員人數增至1,200人，最終得到立法會三分二議員支持而過到。\n2015年6月18號立法會以8票贊成28票反對0票棄權，大比數否決政府推出嘅普選行政長官政改方案，第五屆特首選舉方法維持不變。\n歷任行政長官.\n註：\n離任後待遇.\n2005年6月14號，香港特別行政區政府公佈，決定原則上接納「行政長官報酬及離職後安排獨立委員會」喺2005年6月9號提交嘅報告。委員會由黃保欣擔任主席，委員包括鄭海泉、廖柏偉同埋梁國輝。\n報告中建議："}
{"id": "3385", "revid": "70546", "url": "https://zh-yue.wikipedia.org/wiki?curid=3385", "title": "規劃署", "text": "規劃署係香港政府部門，負責香港城市規劃工作，並同香港城市規劃委員會有緊密聯繫。"}
{"id": "3386", "revid": "183331", "url": "https://zh-yue.wikipedia.org/wiki?curid=3386", "title": "環境保護署", "text": "香港環境保護署（簡稱環保署）係香港政府主管環境保護政策嘅部門。現任署長係鄭美施。\n1977年香港政府設立環境保護組，1981年改組成環境保護處，1986年成立環境保護署，成為專責處理污染問題嘅政府部門，負責統籌同埋推行預防同管制污染嘅工作。2005年4月1號完成重組。\n環境保護署嘅職責包括構思環境保護、自然保育同埋能源效益等政策，執行香港各環保法例。環保署亦負責監察環境質素，為家居、工業等各種廢物提供收集、轉運、處理同埋處置設施，並就城市規劃同新政策對環境嘅影響提供意見。環保署又負責處理市民對各類污染嘅投訴，及透過宣傳提高市民嘅環保意識，同鼓勵市民支持環境保護工作。\n環境保護署嘅工作包括6個綱領，包括空氣、環境評估及規劃、環境保育、噪音、廢物及水質。"}
{"id": "3387", "revid": "1279842", "url": "https://zh-yue.wikipedia.org/wiki?curid=3387", "title": "漁農自然護理署", "text": "漁農自然護理署（簡稱漁農署；，縮寫：AFCD）係香港特別行政區政府食物及衞生局轄下嘅部門，專責管理香港漁業同農業，提供同漁農業、自然存護、動植物同漁業監管有關嘅服務。\n漁農自然護理署嘅工作包括監察同指導漁業同農業，營運香港各新鮮副食品批發市場，指定同管理郊野公園、特別地區、海岸公園海岸保護區，同規管瀕臨絕種動物、植物嘅出入口。並且監管動物嘅福利同控制動植物嘅傳染病，例如禽流感。"}
{"id": "3388", "revid": "160253", "url": "https://zh-yue.wikipedia.org/wiki?curid=3388", "title": "工業貿易署", "text": "工業貿易署係香港工商及科技局轄下嘅行政部門，專責國際通商關係、推行貿易政策同協議，同埋為工業界同中小型企業提供一般支援服務。\n組織架構.\n署長：甄美薇"}
{"id": "3389", "revid": "1310204", "url": "https://zh-yue.wikipedia.org/wiki?curid=3389", "title": "電訊管理局", "text": "電訊管理局係香港政府部門，負責規管香港電訊市場，1993年7月1號成立。\n2012年4月1號佢同影視及娛樂事務管理處轄下嘅廣播事務管理科合併為通訊事務管理局辦公室。\n歷任首長.\n電訊管理局嘅首長係電訊管理局總監。"}
{"id": "3390", "revid": "1336362", "url": "https://zh-yue.wikipedia.org/wiki?curid=3390", "title": "水務署", "text": "水務署，英字Water Supplies Department，係香港嘅供水部門，隸香港環境運輸及工務局。\n用水供應.\n香港用水兩種，淡水同鹹水。淡水主要食用、灌溉；而鹹水沖廁之用。供應淡水、鹹水嘅系統，各自獨立。水離濾水廠或由海中抽取後，由抽水機或水向低流原理，送到各個配水庫，再供應畀附近地區。\n供水系統.\n水務署負責興建同管理香港嘅各項水務設施，其中包括引水道、引水隧道、水塘、濾水廠、抽水站、配水庫、水管同水喉等，供水到各戶。 \n淡水供應.\n在開埠初期，香港市民食水來源主要係來自附近嘅山澗溪流或自行開鑿嘅地下水井。隨著城市發展，人口急劇膨脹，這些原始嘅供水方法開始不勝負荷，而且井水亦易受污染，引致痢疾，開拓水源遂成為當時香港政府急需解決嘅問題。\n香港少長期天然水源，就起水塘儲雨水，以求供淡水穩定。從十九世紀末到二十世紀末，香港都靠水塘供水。一八六三年，薄扶林水塘竣工。之後起咗水塘十七個，呢個無包私人水塘。重光後嘅幾十年，人口急增，經濟充沛，新起水塘，規模龐大。當中出名有船灣淡水湖同埋萬宜水庫，圍海而成。\n雖然唔停起水塘，供水量都唔及工住所需。一九六三年六月到一九六四年，香港天旱，每四日供水四個鐘。因此同時起船灣淡水湖同石壁水塘。而香港政府，亦同廣東省傾買食水。一九六零年到一九八九年之間，香港政府同廣東當局，簽咗五份供水協議。自此，香港食水主要靠廣東省東江水。\n因為中華人民共和國一九六六年起文化大革命，搞差同英國關係。香港政府唔敢太依賴中國供水，所以亦另用海水化淡取得淡水。香港第一個海水化淡廠，樂安排海水化淡廠，一九七五年落成。但廠皮費貴，而東江供水穩定，一九八二年，海水化淡廠停廠，一九九二年爆破拆卸。\n由於人口增長較預期少、香港工業北移及香港人近年來開始節約用水，近年來東江供水有過量之嫌。基於合約規定，現時香港每年必須購買最少約8億立方米東江水，耗公帑逾24億元。但因為香港水塘因氣候轉變而變得水頭充足，出現水塘滿溢嘅情況，在1998年至2003年期間已把約值30億港元嘅東江水排入大海。2005年香港各水塘總存水量為5.54億立方米，佔總容量94.64%。而於同年，因水塘滿溢而要排出大海嘅淡水達1.09億立方米，如以當時東江水價計算，即逾3億元。政府當時表示希望能夠跟粵方達成新嘅供水協議，考慮彈性供水嘅安排。\n水務署也設有實驗室，定期從水塘、濾水廠及客戶水龍頭抽取樣本，進行多項化驗，以檢查及控制供水水質，維持食水嘅衛生水平。\n鹹水供應.\n水務署自1950年開始供應鹹水（即海水）作沖廁用途。服務範圍最初限於政府及政府補助嘅高密度住宅，其他擴展至市區及新市填。現時香港約八成人口均使用鹹水沖廁。2003年，香港嘅沖廁用量平均每天670,000立方米。\n廁水所需嘅標準雖較食水為低，但仍需一些基本嘅處理程序。海水自海中抽取後，先由隔網除掉較大嘅雜質，之後再用氯氣或次氯酸鹽（漂白劑嘅主要有效成份）消毒後，才供應給用戶。"}
{"id": "3391", "revid": "1123105", "url": "https://zh-yue.wikipedia.org/wiki?curid=3391", "title": "土地註冊處", "text": "香港土地註冊處係香港政府部門之一，又稱做「田土廳」。該處嘅成立目的為維持一套快捷有效嘅土地註冊制度，以便土地交易有秩序地進行。 \n服務.\n市民可以去土地註冊處喺金鐘道嘅客戶服務中心同新界七個查冊中心查閱土地登記冊，同埋訂購香港各區物業嘅土地文件影像副本。"}
{"id": "3396", "revid": "216154", "url": "https://zh-yue.wikipedia.org/wiki?curid=3396", "title": "沙田區", "text": "沙田區（），係香港十八區之一，響新界東，面積6,940公頃，根據2016年嘅中期人口統計，人口659,794，係全香港最多人口嘅區。1960年代開始發展嘅沙田新市鎮就喺沙田區，係新界頭三個新市鎮（舊時叫衞星城市）之一。\n沙田區嘅主要發展原本只係沙田海同埋城門河兩岸填地，包括大圍、火炭、禾輋、石門、小瀝源、圓洲角同埋馬料水等等地方，家下亦拓展埋去馬鞍山（即係馬鞍山新市鎮），包括烏溪沙等地方。\n交通.\n港鐵東鐵綫（之前叫九廣鐵路、九廣東鐵，俗稱火車）沿線嘅大圍站、沙田站、火炭站、馬場站同埋大學站都服務沙田區，向南通去金鐘站，同向北通去新界北、中國大陸。港鐵屯馬綫（之前叫馬鞍山鐵路、馬鞍山線，俗稱馬鐵），向東去到烏溪沙站，向西去到屯門站。\n大老山隧道駁埋九龍東、獅子山隧道同大埔道駁去九龍中、城門隧道駁去荃灣、吐露港公路駁去大埔，重有西沙路同T7路駁去西貢。\n8號幹線（包括南灣隧道、昂船洲大橋同埋尖山隧道等等）喺2009年12月全線通車。行呢條線可以由沙田直接去荔枝角、葵涌、香港國際機場一帶，令到從沙田去機場嘅車程會縮短到35分鐘。\n而家沙田區一共有多過100條專營巴士線來往全港各區。"}
{"id": "3397", "revid": "123158", "url": "https://zh-yue.wikipedia.org/wiki?curid=3397", "title": "沙田", "text": "沙田（ 或者 ）係香港新界南部沙田海（即今日收窄成城門河）一帶地方。以前係漁村同鄉郊，今日係沙田新市鎮一部份。沙田係沙田區核心區域。有大型商場、戲院、大會堂等設施。交通方便，有東鐵綫同屯馬綫兩條鐵路線服務，亦有多條巴士線直達全港各區。\n沙田最大嘅圍村係大圍，響沙田市中心南面。\n歷史.\n沙田原本唔係指呢個地方。以前呢度叫做瀝源，沙田海以前叫瀝源海。因為呢度條瀝源大村，係呢塊地最大嘅村，後尾呢條村就歿落，消失得無影無蹤。英國1898年響大清手上租到新界，沙田呢度就落入英國人手中。英國人要編新界地圖，來到沙田量地，而其中一個量地官去沙田圍問呢度叫乜名。個官就誤會成個瀝源叫沙田，寫入文件裏面，所以沙田呢個名就用到而家。\n後尾起九廣鐵路，響沙田起沙田車站，附近一帶就變成墟市，叫沙田墟。呢個墟響1979年燒成廢墟，香港政府趁呢個機會將佢拆晒，重新規劃過。"}
{"id": "3398", "revid": "2913", "url": "https://zh-yue.wikipedia.org/wiki?curid=3398", "title": "瀝源", "text": "瀝源（）係香港新界一個地方，係沙田古稱。沙田有條公共屋邨——瀝源邨。而家瀝源一般都係講緊呢條邨。\n歷史.\n瀝源即係瀝源大村，古代又叫做「瀝源堡」或者「瀝源洞」，盛產香木。清朝初年一度淪為盜賊藏身之所。1898年，英國人佔領新界，據講英國人唔熟地頭，去到瀝源入便嘅沙田村，想問當地人嗰區叫咩名。點知因為言語不通，村民唔知啲鬼佬問緊嘅係嗰區嘅名，以為問緊條村名，就答啲鬼佬：呢度係沙田。從此沙田就由一條鄉村嘅名變咗做一個區嘅名。1970年代，香港政府響沙田區建設「新市鎮」，區入便最早起（1976年落成）嘅公共屋邨就係用「瀝源邨」嚟命名。瀝源對出個海叫瀝源海。"}
{"id": "3402", "revid": "259", "url": "https://zh-yue.wikipedia.org/wiki?curid=3402", "title": "藍田 (香港)", "text": "藍田（；）喺香港新九龍嘅東部，響觀塘東面，秀茂坪南面，油塘北面。藍田大部份地方都係住宅區，另外都有幾個出名嘅購物商場。行政上係觀塘區嘅一個部份。\n大部份藍田居民都係華人，不過自從地鐵同東隧通車之後，由藍田過海返太古城同鰂魚涌返工變得好方便，而且藍田相對於太古城嘅樓價較低，因此喺1990年代初有大量日本僑民湧入本區，並且入住幾條新落成嘅私人屋村。從此，日本人同埋歐洲人喺藍田就唔算少見。佢哋多數住喺匯景花園。\n地理位置.\n一般嚟講，藍田以前通常包括鯉魚門同埋油塘區域。然而，新基礎設施同房屋建立後，佢哋就被剔除。而家藍田嘅界限為：西至滙景花園，東南至廣田邨，北至將軍澳隧道入口，西南至維多利亞港。\n歷史.\n1841年香港島變做英國殖民地之前，藍田係九龍灣鹽田嘅一部分，唔同時期隸屬東莞縣或者新安縣之下。由於九龍灣鹽田鹽產豐富，於是海灣附近嘅居民慢慢有錢。慢慢，鹹田山成為咗村莊。咁樣，鹹田村開始有人耕田同埋附近蘇茅坪有人開礦。蘇茅坪又稱掃墓坪，因為名稱忌諱最後被改名秀茂坪。鹹田山逐漸成為一個漁產，農產及礦產會集嘅村莊。\n呢個盛況持續咗多年，直到九龍新界都變做殖民地。英國統治下，九龍灣無人理鹽田，改建為啟德機場，而鹹田村唔再產鹽。皆因「鹹」字嘅廣東話發音好似個「藍」字，逐漸咁俾人叫咗做藍田村，攞咗「藍田生玉」嘅意思。1960年代末港府喺藍田山上起咗公屋藍田邨，自此藍田邨就成為藍田嘅代名詞。藍田邨喺1990年代同觀塘其他公屋一樣需要重建，但佢嘅發展一直都比觀塘其他地區好，好似1989年地鐵藍田站正式啟用就係一例。\n隨住三個主要運輸基礎設施－觀塘繞道、東區海底隧道同埋地鐵落成，好多人跟住搬入藍田。而家藍田係香港一個主要嘅交通交匯點。"}
{"id": "3407", "revid": "1840811", "url": "https://zh-yue.wikipedia.org/wiki?curid=3407", "title": "費達拿", "text": "費達拿（Roger Federer，）係瑞士男子職業網球員，亦係世界第一男子網球員（贏2012年溫布頓網球公開賽之後）。佢喺瑞士巴塞爾（Basel）附近嘅Binningen出世，身高6'1\"，體重177磅。喺媒體上有「瑞士快車」（Federer Express）嘅封號，喺中國，「費天王」、「奶牛」亦係佢嘅花名。\n簡歷.\n費達拿嘅阿爸 Robert 係瑞士人，阿媽 Lynette 係南非人。佢哋喺同一間製藥廠度做，喺一次生意差事中相識，之後結埋婚。費達拿重有一個大佢兩年嘅家姐 Diana，係一個護士。\n費達拿嘅成長道路上嘅偶像係碧加（Boris Becker）同埋艾堡（Stefan Edberg），之後最鐘意嘅球員係森柏斯（Pete Sampras），呢啲都係單手反拍嘅球員。\n喺語言方面，費達拿能夠講三種流利語言：德文（母語）、法文、英文。\n喺2000年嘅悉尼夏季奧林匹克運動會，費達拿識咗女朋友米羅斯拉化·華蓮力 （Miroslava Vavrinec）。佢亦都係職業網球球員，喺2000年奧運會中同費達拿一齊代表瑞士參加網球項目。佢哋喺2009年4月結婚。\n2003年10月，費達拿開展以自己個名命名嘅男性化粧品事業。\n2003年12月，費達拿晌南非成立費達拿基金會，幫助貧困兒童（主要喺阿媽嘅鄉下南非），以及促進世界青年體育嘅發展（主要係網球）。\n2005年到2008年，費達拿連續四年得到「勞倫斯體育獎」年度最佳男子運動員。2007年4月，瑞士為佢發行郵票；瑞士好少為人物發行郵票，為在生嘅人發行郵票更加係少之又少，可見佢晌同胞心目中嘅超凡地位。\n網球生涯.\n右手攞拍嘅費達拿喺網球方面好有天份，職業生涯非常成功。佢喺1998年7月轉為職業球員，開始咗職業網球生涯，無幾耐就躋身世界排名頭100名。2004年2月2號，22歲嘅時候，費達拿第一次升上職業網球男子單打世界排名第一位，重一路保持到2008年8月。2007年2月26號打破美國名宿康納斯（Jimmy Connors）嘅連續160週世界第一紀錄。2005年勝出率達到0.9529（81勝4負），係自1984年嘅麥根萊（John McEnroe）之後最高，亦係1968年公開賽年代以嚟第三最高。 \n費達拿適應泥地以外各種場地條件，係名副其實嘅網壇「統治者」，因此幾乎係所有比賽嘅冠軍大熱門。2008年費達拿因病毒感染，喺年初嘅澳網出局後，成年狀態跌落谷底，更喺嗰年冇咗世界排名第一，61場草地連贏嘅記錄亦喺溫布頓決賽輸畀拿度而告終。\n但「費天王」喺2009年捲土重來，先喺法網封王，成為史上第6位球員完成生涯大滿貫，相隔一個月再重奪溫布頓，成為史上奪得最多大滿貫嘅球員，更重奪世界第一並維持到球季完，成為史上第二個可以重奪世界第一嘅球員。\n早期.\n費達拿三歲嗰時，跟父母去網球俱樂部，因而第一次接觸到網球。到八歲，佢開始喺屋企附近嘅老男孩網球俱樂部（係泥地球場）打波。佢喺返學期間同時參加咗網球同埋足球兩項運動，兩方面都表現得非常好，但到咗十一、十二歲，不得不從中揀一樣，佢選擇咗網球。喺十四歲嗰陣時，費達拿入咗瑞士國家網球中心接受訓練。但係，為咗能夠更專心練網球，費達拿喺十六歲嗰陣時就決定唔再返學。\n費達拿早年（1992年到1998年）嘅教練 — 澳洲嘅彼得‧卡達（Peter Carter，1964年8月9號 - 2002年8月1號）同佢關係非常密切。\n費達拿專心打波之後，1998年，登上青少年世界排名第一。喺嗰年嘅澳洲網球公開賽青少年組晉身準決賽。同一年贏咗溫布頓網球錦標賽青少年組嘅男單同埋男雙冠軍。又係同年喺美國網球公開賽青少年組殺入決賽，決賽輸畀阿根廷球員納爾班迪安（David Nalbandian）。同年，喺邁阿密橙碗比賽，亦係佢自己嘅網球青少年時期嘅最後一場比賽之中，贏咗阿根廷球員哥里亞（Guillermo Coria）奪得冠軍，並且以青少年世界排名第一結束。"}
{"id": "3408", "revid": "123158", "url": "https://zh-yue.wikipedia.org/wiki?curid=3408", "title": "香港島", "text": "香港島，簡稱港島，係香港境內主要嘅島，亦係香港第二大島，面積78平方千米，係現時香港嘅政治經濟中心。\n島南嘅赤柱係香港開埠前嘅政治中心，後尾因為啲鬼佬唔習慣定居起又潮濕又大風嘅海岸，同埋嗰時赤柱一帶啱啱有場疫病，食水有少少污糟唔夠太多人用，土地又少，當地唔鍾意鬼佬風俗嘅華人又多。後尾改設島北域多利城（又叫做女皇城或維多利亞城，英文名\"Victoria City\"）為英國殖民香港最早發展嘅地方，一直係香港嘅商業同政治中心。嚟香港嘅英國人同移居香港嘅華人，最初就係住響呢個城。香港島同九龍半島之間隔住個維多利亞港，個港係以前進出香港嘅貿易船隻停泊嘅港口。\n島上面最高嘅山係太平山，海拔554米。\n行政.\n香港島嘅行政分區有：\n\"註：\"香港島唔屬於離島區。\n歷史.\n1841年1月20號，英國嘅中國商務代表（未獲清廷承認）兼皇家海軍軍官查理義律（Charles Elliot）最先佔領香港島。\n地理.\n香港島係香港第二大島，排喺大嶼山之後。香港島面積約佔全香港面積嘅7%，同九龍半島隔維多利亞港相望。\n人口.\n2000年，香港島嘅人口有1,367,900人，約佔全香港人口嘅19%。人口密度每平方公里18,000，高過整體密度（7,000/km²）；加上九龍嘅人口共佔全港人口嘅47%。\n交通.\n地面交通.\n山頂纜車係香港最長歷史嘅公共鐵路，來往爐峯峽、半山區同中環。\n香港電車行港島北岸，來往堅尼地城至筲箕灣，以及服務跑馬地。\n連接香港島同鴨脷洲嘅鴨脷洲大橋喺1980年落成。\n香港島西端同南部未有鐵路服務嘅範圍主要係靠巴士同小巴服務。\n地底交通.\n港鐵行港島北岸，來往堅尼地城至柴灣，1985年起分段通車。來往金鐘至海怡半島，2016年底通車。同就重建議緊。\n對外交通.\n家陣有3條海底隧道（東區海底隧道、紅磡海底隧道同西區海底隧道）、3條港鐵路線（、同）同連接香港島同九龍半島同新界。第4條過海鐵路沙田至中環綫而家仲起緊。\n島內亦設有渡輪碼頭，有定時嘅航班來往九龍（包括尖沙咀、紅磡、九龍城、觀塘等等）同離島（包括馬灣、愉景灣、梅窩、坪洲、長洲同南丫島）。"}
{"id": "3410", "revid": "8", "url": "https://zh-yue.wikipedia.org/wiki?curid=3410", "title": "朗屏站", "text": "朗屏站係香港港鐵嘅其中一個車站，位於新界元朗市北部，屏山以東，朗屏邨嘅東南面。車站有全球最深樁柱嘅世界紀錄（130米）。\n車站結構.\n車站屬架空設計，有天橋接駁去朗屏邨。車站嘅底部下原本係幾條明渠嘅交匯點，大部分明渠現時已經被覆蓋，成為車站底部嘅宏達路、媽橫路、朗業街同元朗安樂路。車站原本南面同北面都有一個公共運輸交匯處，分別係的士/小巴站同巴士站，南面嗰個重建成朗城滙，北面嗰個重建成朗屏8號，巴士總站搬咗科業街隔籬，兼且起咗個安老院喺旁邊。西南面係元朗邨舊址，而家已經拆咗，重建成朗晴邨同世宙。\n車站出口.\n朗屏站嘅東南面係元朗邨舊址，響西鐵綫起嗰陣拆咗，第時可能重建公屋，但係仍然未決定。\n接駁交通.\n車站南面同埋北面各有一個公共運輸交匯處，分別有的士／小巴站同巴士站。另外，朗屏站係西鐵綫沿綫新市鎮範圍入面唯一一個車站唔可以直達輕鐵站嘅車站，乘客可以經B2出口嘅行人天橋行去位於青山公路嘅輕鐵豐年路站。\n利用狀況.\n西鐵初初通車嗰時，車站相當冷清，到各項優惠措施推出之後乘客量先上升，本站嘅人流同樣係先冷清，然後漸漸熱鬧；另外，由於該站可以經行人天橋或多條街道直達元朗市中心，再加上例假日更有唔少乘客免費轉港鐵巴士K66綫（適用於八達通、屯門－紅磡全月通、屯門－南昌全月通、屯門－南昌全日通），因此該站人流多過元朗站。\n上一站‧下一站.\n列車班次.\n（由2009年8月16號開始）"}
{"id": "3421", "revid": "117264", "url": "https://zh-yue.wikipedia.org/wiki?curid=3421", "title": "香港語文", "text": "香港嘅法定語文係（意思上有啲含糊嘅）中文同埋英文，而香港政府嘅語文政策係「兩文三語」－即係講就講廣東話、英國話、同埋普通話，寫就寫用普通話做辦嘅中文書面語同埋英文。香港人一般都係用廣東話嚟溝通，因為香港人大部分鄉下都係喺廣東或者廣西東部嗰頭，但係香港有唔少非粵藉嘅華人，會用廣東話以外嘅唐話。"}
{"id": "3422", "revid": "143999", "url": "https://zh-yue.wikipedia.org/wiki?curid=3422", "title": "香港電車", "text": "香港電車係指喺香港香港島北部行駛嘅路面電車系統，來往筲箕灣同埋堅尼地城，另外有環形支線來往跑馬地，每日平均搭客達到24萬人次，係全球現存唯一全數用雙層電車嘅電車系統。香港電車響1904年投入服務，係香港最早嘅交通工具之一。香港電車除咗係港島北居民嘅主要交通工具之一，重係外地旅客嘅著名景點之一。\n香港電車曾經係九龍倉集團旗下業務。2009年4月7號威立雅運輸買咗香港電車一半股權，2010年2月17號買埋剩低嗰半，之後喺2011年威立雅運輸就改咗名做Transdev。現時係Transdev同埋RATP集團嘅旗下業務。響2017年5月尾嗰陣電車公司就轉咗以綠色同白色為主嘅撈稿，以『笑聲笑聲滿載叮叮』作為佢嘅宣傳口號。"}
{"id": "3423", "revid": "76322", "url": "https://zh-yue.wikipedia.org/wiki?curid=3423", "title": "八達通", "text": "八達通（）係香港通用電子找數系統。八達通咭裏頭攝住原子晶片，增值後放響八達通機上高即可找數，堪稱「易過借火」。1997年9月1號八達通啟用，起初淨係巴士、地下鐵路等公共交通工具至用得，其後發展至各行各業，即如百貨公司、食肆、停車場之類，及後甚至愛嚟做學校、寫字樓與及住宅大廈通行咭。初頭要用增值機增值，後經改良連鋪頭收銀機都得，而家陣信用咭、銀行戶口自動過數亦冇問題。\n八達通係世界至早電子貨幣之一，其普及程度亦係首屈一指。統計數字顯示，截至2005年有1240萬張八達通用緊，而每日就錄得超過900萬次嘟咭紀錄。八達通公司藉此佳績享譽國際，後嚟重幫荷蘭同中國長沙興建當地電子過數系統。有消息指，八達通有意同深圳地鐵咭通用。\n2021年，八達通做咗香港政府嘅消費券計劃嘅其中一個指定儲值支付工具。\n歷史.\n香港地鐵公司1979年嗰時經已校好晒自動過數系統，當其時嘅車飛係一張磁力咭，分為單程飛同儲值飛。九廣鐵路則於1984年改用同類車飛，重嗌佢做通用儲值票。而去到1989年，通用儲值票經已應用到九巴、城巴，甚至乎公共交通之外嘅行業添，譬如快餐店同自助影相之類。\n地鐵公司響1993年宣佈將會改用一種可以隔空感應過數嘅車飛。為咗令到多啲市民受落，地鐵公司同九廣鐵路公司、摟埋城巴、九巴同油蔴地小輪於1994年成立聯俊達有限公司（2002年1月改名做八達通卡有限公司）。之不過當其時港島公共交通龍頭大佬中巴就唔肯參與。\n歷經三年試用，八達通卒之響1997年9月1號正式啟用，其後短短3個月就賣出超過300萬張八達通。八達通起初淨係可以愛嚟搭聯俊達旗下五間公司嘅車，之但係到咗1999年，八達通開始應用於其他行業，同年推出自動增值服務及八達通手錶。2000年，金管局派發牌照畀各大商舖，廢除八達通非交通類業務不得多過15%嘅不平等條例。2001年1月，啱啱宣佈放棄經營渡輪事業嘅油麻地小輪簽署新股東同意書，同意將股份讓畀新世界第一巴士同埋新世界第一渡輪。同年八達通公司消滅赤字，開始賺錢。\n2003年6月29號，香港政府決定將全港18,000個泊車位改用八達通咪錶。呢次大換血行動響2004年11月21號搞掂。與此同時，好多政府公共設施都開始改用八達通找數。2003年11月，八達通公司同荷蘭簽署一張1.2億歐羅嘅合約，幫荷蘭搞隔空嘟咭找數系統，一統荷蘭七國咁亂（NS、RET、GVB及HTM）嘅公共交通。\n2005年11月，推出「八達通日日賞」優惠計劃。申請此計劃之人士，響指定商舖（包括惠康、UA院線同麥當勞等）買嘢，無論用任何方式（八達通、現金抑或信用咭）找數，即可幫八達通咭積分，儲夠積分可換購禮品。\n其它用途.\n警方用八達通可以查到卡主去過邊，有幫助破案，例如徐步高案。"}
{"id": "3424", "revid": "225419", "url": "https://zh-yue.wikipedia.org/wiki?curid=3424", "title": "香港日治時期", "text": "香港日治時期係指第二次世界大戰嗰時日軍管香港嘅時期，經過香港攻防戰，由1941年12月25號香港總督楊慕琦投降起，到1945年8月15號日本戰敗投降為止。香港人俗稱呢段時期「三年零八個月」。\n香港響英國殖民地統治下嘅發展因為日軍佔領而斷咗。日軍響1941年12月8號偷襲珍珠港嗰日，由酒井隆指揮由深圳打落嚟香港。負責守住香港嘅包括駐港英軍、由加拿大、印度支援香港嘅軍隊同埋香港義勇軍。雖然港府多番宣傳英軍作戰能力，但係英國響歐洲戰場都自己顧唔掂自己，駐港軍隊始終響好不利嘅防守位置。經過多番激戰，英軍最後冇埋最後一個水塘，唯有投降。1941年12月25號，港督楊慕琦代表英國殖民地官員，向當時總部響九龍半島酒店3樓嘅日軍投降。\n日軍響佔領香港後即刻成立軍政廳，由酒井隆做最高長官，直到磯谷廉介嚟到做頭一位管香港嘅日本籍總督。酒井隆管香港嗰陣，日軍響香港殺人唔眨眼；又響香港搞「皇民教育」，除咗唔畀用英文同埋迫人用日文外，香港嘅街道地區名稱亦都畀佢哋改做日文。香港市民響經濟、民生等方面都受到摧殘。因為香港畀日軍佔領後唔夠食，日軍迫人返鄉下。唔少人行路時餓死病死。就算留響度嘅市民，普遍都對日軍反感，更加不時有平民響香港島山頭偷襲日軍將領。到咗日軍佔領嘅中期，有香港居民參與東江縱隊抗日武裝組織，響新界等地方對抗日軍。如果佢哋覺得港人造反，就會用槍枝打人。\n最後響1945年8月15號，昭和天皇宣佈日本無條件投降，第二次世界大戰完咗，英國就攞番香港嘅主權。1945年9月，英國皇家海軍少將夏愨以軍政府總督身份統治香港。"}
{"id": "3434", "revid": "1804439", "url": "https://zh-yue.wikipedia.org/wiki?curid=3434", "title": "觀塘綫", "text": "（；）係港鐵營運嘅十條路線之一（亦係前地鐵歷史最悠久嘅路綫），由九龍城區嘅黃埔連接西貢區嘅調景嶺。1979年通車時嘅總站係喺觀塘，所以叫呢個名。截至2021年，觀塘綫有17個車站，當中有8個係轉車站（何文田站、油麻地站、旺角站、太子站、九龍塘站、鑽石山站、油塘站、調景嶺站），而九龍灣站、牛頭角站、觀塘站、藍田站同埋油塘站5個車站係架空／地面車站。觀塘綫列車一列8卡，喺路線圖上面以綠色做代表。伸延去黃埔之前係全綫採用島式月台嘅路線。\n歷史.\n喺1960年代，香港政府已經想起集體運輸系統（Mass Transit Railway）。而當時規劃上已經有Kwun Tong Line，即係觀塘綫，不過比家下長好多。佢由Western Market，大概係今日嘅上環站，到Ma Yau Tong，大約係今日油塘站。香港島Central站（今日中環站）做轉車站，同Island Line（今日）轉車，但係唔停Admiralty站（今日金鐘站）。Tsim Sha Tsui站（今日尖沙咀站）、Diamond Hill站（今日鑽石山站）同Shatin Line（接近近年講嘅沙中綫）做轉車站。Tsim Sha Tsui站、Jordan站（今日佐敦站）、Waterloo站（今日油麻地站）、Mong Kok站（今日旺角站）四個轉車站同Tsuen Wan Line（約莫今日）做轉車。\n不過呢個系統規模大得滯，結果要縮細來搞。\n修正早期系統.\n1975年11月，修正早期系統獲准興建。工程歷時四年，1979年10月1號正式通車。修正早期系統（首段）只係有石硤尾站到觀塘站嘅一段投入服務，列車只係有四卡。之後修正早期系統繼續擴展，地鐵服務喺1979年12月31號擴展到尖沙咀站。1980年2月12號過海鐵路路段啟用，地鐵列車第一次去到港島（中環站），地鐵嘅服務亦都伸延到港島區，全段修正早期系統完工。為咗應付客量增加，列車組由1980年2月16號起加到一列六卡。\n荃灣綫.\n1982年4月26號，為咗方便觀塘綫乘客適應喺旺角站轉搭嘅列車過去港島，荃灣綫首段（荃灣↔荔景）同埋太子站嘅轉車月台啟用，並且取代咗原有修正早期系統由中環站至旺角站嘅部份。嗰日開始修正早期系統「一分為二」，荃灣站至中環站命名做荃灣綫，而觀塘站至油麻地站就命名做觀塘綫，所有觀塘綫嘅列車會以油麻地站下層月台做總站。\n由荃灣綫中環站至佐敦站往觀塘綫嘅乘客要喺旺角站轉車；而由荃灣站至深水埗站往觀塘綫嘅乘客就要喺太子站轉車。\n1982年5月，荃灣綫正式啟用，由嗰日開始油麻地站就成為咗觀塘綫嘅終點站，旺角站同埋太子站就成為接駁荃灣綫嘅轉車站。\n東區海底隧道.\n1984年，香港政府決定起第二條過海隧道——東區海底隧道。地鐵獲授權興建一條汽車同埋鐵路兩用嘅海底隧道。當隧道喺1989年建成啟用之後，觀塘綫嘅終點站喺同年嘅8月6號伸延到香港島嘅鰂魚涌站；新加嘅藍田站就喺同年嘅10月1號啟用。1986年5月22號，因應客量需求，特別係九龍塘轉車站嘅客量，列車加到去一列八卡，直至而家都係。\n將軍澳綫.\n2001年9月27號觀塘綫又被延伸去到香港島嘅北角站。隨住嘅啟用，2002年8月4號觀塘綫嘅終點站又由香港島改番返去九龍，並且向東延伸以將軍澳綫油塘站作為終點站。同年8月18號，將軍澳綫正式通車，觀塘綫列車最終以調景嶺站做終點站，將軍澳綫正式取代觀塘綫原有由海底隧道至北角站嘅一段。\n觀塘綫延伸.\n2016年10月23號，觀塘綫由油麻地站延伸至何文田同黃埔站。因為黃埔站得一個月台，繁忙時間兩個站會輪流做終站。港鐵亦都建議往荃灣列車轉乘往何文田／黃埔列車，反之亦然。屯馬綫2021年6月27號全線通車之後，乘客可以喺何文田轉屯馬綫。\n用車.\n觀塘綫有22列英國都城嘉慕所製造嘅列車（M-Train），一列列車8卡（通車初期4卡，喺1980年加到去一列6卡，1986年到而家就加到去一列8卡），喺1998至2001年間全面翻新），間中要抽3列畀。觀塘綫嘅英國製都城嘉慕列車嘅車卡主要係最早期買落嘅第1代闊門膠車卡，同埋用窄門膠嘅2A、2C同3代車卡。\n另外有北車長客電動列車（C-Train）22列，同樣係一列8卡。\n車站一覽‧接駁路線.\n! width=125 | 車站套色同埋名\n! width=100 | 喺邊區\n! width=275 | 車站接駁\n! width=150 | 啟用日期\n由於觀塘綫而家行經呢一段係屬於嘅新建路段，所以以嘅啟用日期作準。\n旺角站唔係接駁旺角東站嘅車站，但係可以經行人天橋行10至15分鐘到車站。"}
{"id": "3438", "revid": "1816028", "url": "https://zh-yue.wikipedia.org/wiki?curid=3438", "title": "董建華", "text": "董建華（，）係政協第十屆全國委員會副主席，亦係第一、二任（第二任任期未完就請辭）香港特別行政區行政長官，亦即係香港主權移交畀中華人民共和國之後嘅第一位行政首長。\n生平.\n董建華1937年7月7號（同日發生蘆溝橋事變）喺上海出世，1947年成家人搬咗去香港落腳。1960年嗰陣佢喺英國利物浦大學攞到海事工程理學士學位，之後接手家族生意「東方海外（國際）有限公司」（香港交易所上市冧巴00316），到做咗特首之後先退出業務。\n涉足政界.\n1990年代初，董建華開始涉足政界事務。佢得當時香港總督彭定康請入香港行政局。喺得到江澤民嘅支持之後，四百人推選委員會選咗佢做特區嘅首任特首。但係响佢第一屆特首嘅五年任期（1997年至2002年）內，香港出現經濟（例如1997年亞洲金融風暴、2000年科網股泡沫爆破）、公共衛生（禽流感）同政治危機，搞到民怨沸騰。而佢更被人話用人唯親（好似任用路祥安，搞出香港大學民調風波），亂出政策（好似八萬五房屋政策）。但係，就算係咁，响佢第一屆特首任期就嚟完嗰時，進行第二屆特首嘅選舉嗰陣，因為冇第二啲候選人攞到足夠選舉委員嘅提名，董建華結果喺呢次選舉入便，可以自動連任。\n之後，聽講董建華順從北京中央政府意思，想夾硬通過香港基本法第23條嘅立法草案。嗰條草案將好多香港同其他世界先進地區一路都有嘅自由同埋人權，睇做叛國、分裂國家、顛覆等嘅重罪。再加上佢個政府喺處理非典型肺炎（沙士，SARS）嗰陣聽信廣東省方面提供嘅假疫情，冇睇到問題嘅嚴重性，搞到有299人死咗，包括唔少醫護人員。香港人忍無可忍，終於響2003年7月1號發動咗1989年之後香港最大型嘅街頭遊行七一大遊行，有大約50萬嘅香港人着黑衫，要求董建華落台，同響2007年、2008年進行雙普選（行政長官、香港立法會）。\n呢次遊行影響深遠。香港行政會議成員、自由黨嘅田北俊因遊行而轉軚反對立法，終於令23條草案過唔到。而負責23條立法嘅官員保安局局長葉劉淑儀，由民望第一跌到落包尾，受盡千夫所指，最後黯然落台。而董建華亦响第二屆任期未結束嘅情況下，喺2005年以健康為理由請辭（腳痛落台），由當時嘅政務司司長曾蔭權接任。\n喺全國政協十屆三次會議閉幕會上便，董建華畀人增選咗做政協第十屆全國委員會副主席。\n2019年（中華人民共和國成立70周年），董建華獲中國大陸政府頒授「一國兩制傑出貢獻者」嘅榮譽稱號。\n屋企人.\n董建華嘅老豆係叱吒一時嘅船王董浩雲，細佬叫董建成，夫人係董趙洪娉，最好嘅朋友係霍英東。"}
{"id": "3439", "revid": "1228542", "url": "https://zh-yue.wikipedia.org/wiki?curid=3439", "title": "董趙洪娉", "text": "董趙洪娉（），廣東新會人。前香港特首董建華嘅夫人。\n董趙洪娉嘅阿爸趙卓如係建築師，一共有三個太太。趙洪娉係二太太所生。趙洪娉曾經喺聖保羅男女中學讀書，後來去咗英國讀護理學。趙洪娉廿二歲嗰陣同董建華喺英國訂婚，兩年之後（1961年）結婚。結婚之後佢哋兩個一直住喺外地，直到1969年至返香港。董趙洪娉同董建華有兩個仔同一個女。\n係2003年香港沙士期間，董太一路積極幫手抗炎行動，佢不但止冒險巡區，更親自派防炎包俾各位市民。佢除派咗抗炎包之外，仲提啲市民記住一定要洗手，佢嘅金句「洗手，洗手，洗手」再加埋佢全副抗炎裝備，成為咗一時佳話。\n董趙洪娉長期幫香港紅十字會做義工，宜家係紅十字會會長同總監。係董建華做特首期間，董趙洪娉專門負責搞香港禮賓府（前港督府）嘅慈善宴會；佢喺2005年6月離開禮賓府之前出咗一本關於禮賓府歷史嘅書－－《香港禮賓府》。"}
{"id": "3440", "revid": "1827640", "url": "https://zh-yue.wikipedia.org/wiki?curid=3440", "title": "桂多達賴左", "text": "桂多達賴左或規多阿雷佐（Guido d’ Arezzo，）係中世紀音樂理論家，亦係意大利達賴左地區嘅聖本篤修會修士。係現代音樂記譜嘅開山祖先，用嚟取代當時僅僅喺歌詞上面寫下簡單嘅符號，指示上升或下降語言聲調變化嘅簡單符號譜─紐姆譜（Neumes）。\n佢寫咗《辨及微芒》（Micrologus / Mikrologus）呢本寫書，係繼中世紀最權威嘅音樂理論家波埃修斯（Anicius Manlius Severinus Boethius）嘅《音樂嘅體制》之後，第二部最廣泛地論及中世紀音樂嘅專著，其中有一章專注討論復調音樂，包括最早期嘅奧爾加農（Organum）。\n到咗今日，係桂多嘅信裏頭中可以推算到《辨及微芒》大約係1025年至1026年間寫嘅，信中提都到寫本書嗰時，佢已經三十四歲。桂多早期喺位得里亞海岸嘅Pomposa Abbey修道院做修士。佢好清楚歌唱嘅人好難記得所有格里高利聖詠（Gregorian Chant）啲複雜唱段，所以發明咗六聲音階體系（Hexachord），主要係為咗方便學唱聖詠而設計，畀每一個音一個唱名，唱名分別係 ut、re、mi、fa、sol、la，由G、C、F開始可以分別構成三種六聲音階，其中F六聲音階需降低B音先可以滿足六聲音階嘅結構要求。重有所謂「」幫記憶嘅方法，教師可以用右手指住左手張開嘅各關節，就好便利咁唱出對應自然音階嘅各個音，讓歌唱者喺短時間內學會每首聖詠。「桂多手」好快就傳遍意大利北部各地，及後規多總結同發表嘅四綫譜，即而家五綫譜嘅前身。\n之後佢又發明新嘅教學技術與記譜法，包括音符加上符桿及Solfeggio（即「do-re-mi」音階嘅前身，由讚美詩（hymn）嘅第一節，首六個樂句開始嘅音節之中分化開嚟)。呢啲記譜法早係佢喺Pomposa嗰時嘅著作裏頭已經提到，但大約喺1030年寫，有關文替聖歌（Antiphon）嘅著作已經失傳。"}
{"id": "3441", "revid": "198212", "url": "https://zh-yue.wikipedia.org/wiki?curid=3441", "title": "非洲", "text": "非洲（），全名阿非利加洲（，），舊時亦叫斐洲，係位於印度洋、大西洋同地中海之間嘅大洲。\n統計數據.\n非洲係世界第二大嘅大洲，人口又係世界上第二多。非洲嘅面積有30,221,532平方公里（11,668,545平方米），人口多過九億；佔世界人口嘅14%。加埋馬達加斯加有46個國家，加埋另外島國有54。全非洲人口最多嘅國家係尼日利亞。\n史.\n非洲為人類起源地。有好幾個品種，由非洲擴張到世界。然而至後品種，智人，取代所有其他品種，成為唯一品種。\n非洲首個文明，為尼羅河古埃及文明。\n地理.\n非洲北部有世界最大嘅沙漠撒哈拉沙漠，南部同埋中部有叢林同草原。非洲上面嘅尼羅河係世界最長嘅河，源於非洲東部嘅高原之上，由南向北流入地中海。"}
{"id": "3445", "revid": "13", "url": "https://zh-yue.wikipedia.org/wiki?curid=3445", "title": "創紀之城五期", "text": ""}
{"id": "3452", "revid": "158703", "url": "https://zh-yue.wikipedia.org/wiki?curid=3452", "title": "政府飛行服務隊", "text": "政府飛行服務隊係隸屬香港政府保安局嘅紀律部隊之一，喺1993年4月1號成立，前身係皇家香港輔助空軍。現時請咗 227 個公務員。佢哋主要嘅職責係執行搜索同埋拯救任務。另外，佢哋亦都會幫政府影空中相，用來整地圖、測量填海工程、支援偏遠山區同離島嘅各項政府服務。\n飛行服務隊嘅總部位於香港國際機場入面，佔地 八萬四千平方米，包括一幢辦公連工場嘅大樓、一座單層嘅飛機庫、重有幾座附屬建築物、停機坪同埋其他相關嘅設施。\n現時政府飛行服務隊嘅總監係胡偉雄，佢亦係服務隊嘅最高指揮官，直接向保安局局長負責。\n理想.\n香港政府飛行服務隊嘅理想係成為「被舉世公認為優秀嘅空中搜救及飛行支援部隊」。\n架構.\n香港政府飛行服務隊可以分為五個主要小組：行政組、行動組、訓練及標準組、品質保証組、同埋工程組。\n服務範圍.\n佢哋嘅主要任務係為香港政府各個部門提供每個星期七日、每日廿四小時嘅直升機同定翼機緊急支援服務。其中包括：\n警務支援服務.\n服務隊不時會支援其他紀律部隊執行維持香港內部嘅保安職務。香港警務處嘅特警隊同埋警察機動部隊經常借用服務隊嘅直升機來進行訓練同埋參與行動。由於捷流 41 型定翼機嘅設備先進、可以用喺長途飛行，因此警務處同香港海關經常借用來作秘密巡邏，以偵緝走私、非法入境同埋販毒嘅活動。\n滅火服務.\n超級美洲豹L2直升機可以運載大量嘅水，救山火特別啱用。服務隊會聯同漁農自然護理署同埋消防處聯合進行滅火行動。超級美洲豹 L2 直升機除咗有一般嘅消防桶裝置之外，亦可以喺機肚下面裝上單缸滅火系統同埋滅火泡沫釋放系統，加強滅火功能。\n空中測量服務.\n所有捷流 41 型定翼機都經過改裝，加裝新型嘅高質素空中測量攝影機，用來影相同埋繪製地圖、測量填海工程之類嘅工作。\n一般政府支援服務.\n服務隊嘅直升機亦會為各個政府部門提供支援服務，包括接載貴賓遊覽香港、接送太平紳士前往某啲偏遠地區、幫建築工程影相，以及運送工作人員同設備去支援位於山上同埋離島嘅多項政府設施。\n未來機隊.\n歐洲直升機公司 H175 型7架。\n職級.\n以下係香港政府飛行服務隊嘅各個職級，括弧入面係表示職級人員嘅階級徽章。\n\"請睇職級徽章\"\n爭議事件.\n12名港人被捕事件.\n喺2020年8月23號，12名曾經參與反送中運動抗爭嘅人，坐快艇流亡台灣，喺香港東南嘅海域被內地公安拘捕。當時有報道指，飛行服務隊嘅定翼機曾經喺相關水域上空盤旋，被質疑係協助警方行動。去到2020年12月22號，美國商務部公布制裁一批同中國軍方有聯繫嘅實體，限制佢哋購買美國商品同埋技術，以防止佢哋不恰當轉移美國技術，其中就包括咗政府飛行服務隊。"}
{"id": "3459", "revid": "42683", "url": "https://zh-yue.wikipedia.org/wiki?curid=3459", "title": "英文", "text": "英文（；），又叫英語或者英格蘭話，係屬於印歐語系日耳曼語族西日耳曼語支嘅一種語言，發源於中世紀早期嘅英格蘭。英文呢種語言個英文名係嚟自盎格魯人（Angles）－盎格魯人係喺古代由歐洲大陸移居去大不列顛島嘅盎格魯、撒克遜、朱特部落嘅日耳曼話演變出嚟，後來以英國嘅殖民傳播到世界各地。\n由於喺歷史上曾經同多門語言接觸，佢嘅詞彙來源由一元變為多元，文法由多屈折變為少屈折，語音亦都有咗規律性嘅變化。根據以英文作為母語嘅人數來計，英文可能係世界上第三大或者第四大語文（1999年統計為3億8千萬人），但佢係世界上用得最廣泛嘅第二語文。上兩個世紀英國同美國喺文化、經濟、軍事、政治同埋科學上嘅領先地位令到英文變成一種標準國際語言。英文係聯合國嘅工作語言之一。\n名.\n粵語習慣.\n粵文化人口流行用「英文」呢個配搭來泛指「English」，而「(the) English language」對應嘅係「英國語文」；後者多數會簡稱為前者。\n舊陣時，粵人會以「鷄腸（字）」（）借代睇唔明嘅種種横寫西洋草書，家陣尤其會用嚟諧稱任何形式嘅「英文」。\n英文本身.\n英文自稱「English」，而呢個名嘅詞源係「Angle」。喺古英文，自稱係「Englisc」，而「Angle」對出係「Engle」。呢個詞源係一個日耳曼部落嘅名，佢哋原先住喺而家德國北部日德蘭嘅Angeln地方，後來喺5世紀時移民去英倫。佢哋係以祖地嘅名來做部落名，並且攞呢個名來自稱自己、包括自己講嘅話以及新住嘅地方。喺英文，「angle」有個意思係「鉤」，呢個就係佢哋祖地名嘅意思，因爲佢哋笪祖地喺日德蘭嘅海邊，嗰笪地嘅樣好似個魚鉤噉。\n譯到漢字.\n喺漢字文化圈嘅各種語文，都將呢種語文叫做「英」，比如中文嘅「英文」、日文嘅「」、韓文嘅「」、越南文嘅「」。呢個「英」字來源自「英吉利」，即係英國舊時嘅中文譯音名，喺漢字文化圈未完全衰弱時，呢個譯名通過漢字傳輸到各種語文。「英吉利」呢個名到而家中文都重用緊，比如英吉利海峽，照計「英文」都可以寫全名做「」，不過而家一般都係叫「英文」或者「英語」。\n比較特別嘅係，喺漢字文化圈向心力弱咗之後，日文同韓文都將原先用漢字寫嘅西方地名、人名轉嗮用假名、諺文來表記，唯有「英語」等少數詞例外。比如喺譯做「英語」嘅同期，日文同韓文將「法文」譯做「佛語」（日文：；韓文：），將「西班牙話」譯做「西語/西班牙語」（日文：；韓文：），而家佢哋都轉嗮用表音文字來寫，比如「法文」（日文：；韓文：）、「西班牙文」（日文：；韓文：）。從中可見英文喺東亞地區嘅至尊地位。\n歷史.\n英文大致經歷過古英語、中古英語同近代英語各個時期先至演變成今日嘅現代英語。\n詞彙.\n詞源.\n印歐語系詞源.\n英文借詞嘅詞源好廣泛。古英文大部分來自日耳曼詞源。後嚟由於受到法文嘅影響，有大量嘅法文詞彙，另外拉丁文、希臘文詞彙亦佔相當大比重。而家英文作爲國際語言，有好多來自世界各地嘅語言嘅詞彙加入到英文。\n中文詞源.\n英文亦有少量詞語由中文而嚟，例如嚟自粵語嘅「kung fu」、「chow mein」，重有國語同埋閩南話嘅借詞。\n粵語嘅英文借詞.\n由於英國同美國先後成爲世界超級大國，英文成爲世界上影響力最大嘅語文，目前英文喺世界語言體系中係唯一嘅絕中心語言（），所以粵語無可避免會受英文影響；再加上香港做過英國嘅屬領，至今英文都係香港嘅官方語言，而喺廣州亦有廣州英租界，所以粵語吸入咗幾多英文借詞，而英文亦係粵語第一大外來詞源頭。下面係一啲舉例："}
{"id": "3479", "revid": "69181", "url": "https://zh-yue.wikipedia.org/wiki?curid=3479", "title": "華南", "text": "華南係中國南部，唔同人範圍有別。\n義.\n大嘅，可以係秦嶺及淮河線以南。呢種區分包括氣候、經濟生產、交通、文化等嚟區分，南方屬於副熱帶季風氣候以及熱帶季風氣候，以水稻為主糧，古時以水路運輸爲主。\n細啲指五嶺以南，江西、湖南有少部份喺五嶺以南，卽係嶺南。\n民國教科書中，華南定為福建、廣東、廣西、貴州、雲南五省，舊時廣東包括海南。以及香港同澳門。\n細嘅指廣西、廣東、海南及香港同澳門。"}
{"id": "3486", "revid": "158703", "url": "https://zh-yue.wikipedia.org/wiki?curid=3486", "title": "城市", "text": "城市（）又嗌都市（）、城（），係聚落一種，係人類活動如政治、經濟、社會等最活躍嘅舞臺，因爲人口集中，所以城市地方人口多、人口密度高。\n「城市」或者「都市」可以拆字來理解：「城」、「都」意味住城市有好大嘅社會、行政影響；「市」就有經濟意味。所以城市同鄉村、市鎮嘅區別往往在於大細、人口密度、緊要程度、法定地位。\n喺活動上，城市人口比較多從事第二產業、第三產業。喺形態上，中心機能集中嘅地方嗌做市區（再發達啲，就會喺市中心形成核心商業區），市區之外嘅週邊嗌做郊外。而家有城市膨脹現象，即係城市從市區蔓延到郊區，郊區急劇城市化，成個城市無序擴張。\n概要.\n從社會學嘅角度來講，城市係一個大範圍嘅人群共同體，喺呢個共同體入面，多數人嘅社會活動都受成個共同體綜合調整，呢種綜合調整遠遠超出個人日常活動嘅限界。換言之，城市嘅社會活動頻密過鄉下，而「市民意識」亦係城市社會唔同於鄉下社會嘅地方之一。而從行政嘅角度來講，城市係一類政區。現當代可以講係城市時代，而家城市人口都急劇增加緊，城市嘅影響力亦好強，就連唔住城市嘅人都會受城市影響。\n喺前3000年左右，城市人口佔世界人口嘅比率近乎於零，喺西曆100年時呢個比率未夠1%，1800年時約5%，不過到咗1965年城市人口就佔全球人口三分二，表明近世以來急劇城市化，而個比率有繼續增大嘅趨勢。呢種急劇城市化主要源於大規模工業化、同埋現代國家嘅形成。雖然城市係工商業發展嘅產物，不過一般定義城市還須睇佢嘅社會發展成果──亦即形成市民共同體，喺呢個共同體入面，個人同社會息息相關，人參與社會，而唔係田園牧歌式嘅逍遙世外。\n不過對行政來講，定義城市始終要啲量化得嘅基準。由於人口密度高、聚居規模大係城市同農村嘅顯著唔同之處，所以通常來講呢啲基準會係常住人口、人口密度、居住密度、職業構成比等等。而呢啲基準具體如何、唔同國有唔同。喺中國大陸，行政上分出咗「鄉村」同「城鎮」，而「城鎮」又再分爲「城區」同「鎮區」。所謂「城鎮」係要喺政區建制嘅基礎上、按規定劃出嘅地頭，而「城區」嘅政區基礎係市轄區同唔設區嘅市，而個規定係「街道辦事處所轄嘅居民委員會地域、以及城市公共設施、居住設施等連得到嘅其他居委會、村委會地域」，而「鎮區」嘅政區基礎係建制鎮，而個規定係「鎮所轄嘅居民委員會地域、以及鎮嘅公共設施、居住設施等連得到嘅其他村委會地域」。此外「鎮區」重可以係「常住人口三千人以上嘅獨立工礦區、開發區、科研單位、大專院校、農場、林場等特殊區域」。\n而各國嘅城市定義，據有無明確人口下限分成兩種。無明確嘅有85國，其中有20國淨以首都爲城市，有27國以行政指定城市，有38國以重要程度來決定。實際上，有好多國家可以從法定地位睇出係咪城市地域，比如喺韓國，基本上市部屬於城市、郡部屬於農村。而有明確人口下限嘅國有81個，個下限大概喺兩千到一萬之間，當中以兩千同五千下限嘅最多，分別有23國同19國。以美國做例，唔同州嘅城市人口下限唔同，比如麻省嘅下限係萬二人，而馬利蘭州嘅下限係三百人，而總體上以2500人爲限；法國以2000人爲限；日本以5萬人爲限。各國之中，下限最低係烏干達，爲200人，最高係中華人民共和國，爲10萬人。\n聚落形態.\n世界大部份地方，差唔多所有城市都有一個市中心。響一啲好大嘅城市，佢週邊都係市郊，帶有鄉村特色，有時都會叫埋做城市，所以，有時會介定城市爲「市中心」嗰部分。一般嚟講，城市都係由住宅區、工業區、同商業區組成嘅行政單位，有時可能佔好大面積。一個城市好大部份係屋嚟，唔同部分由基建連埋，好似馬路、地下鐵，同埋有唔同嘅交通路綫穿梭。城市未發展嘅地方，好可能只係淨返河同湖。城市研究一般都係人文地理嘅範疇。\n城市同市鎮嘅分別.\n城市同市鎮，唔同地方有唔同理解。有一啲會以某一個人口大小作分野。有一啲係用法定地位去分。有一啲係一個市鎮係會管幾個市鎮，佢嘅經濟同行政地位喺佢嗰區係最大嘅。雖然城市係包括好多個市郊市鎮，但係唔係用來形容幾個城市連埋嘅地區。"}
{"id": "3499", "revid": "1842942", "url": "https://zh-yue.wikipedia.org/wiki?curid=3499", "title": "荃灣西站", "text": "荃灣西站（；）係港鐵嘅一個車站，佢喺荃灣海旁，係九龍南綫通車前唯一一個地底車站。\n雖然荃灣西站唔係接駁港鐵荃灣站嘅車站，但係兩個站之間有專線小巴95K連接（用八達通或者屯門－南昌全月通可以免費由屯馬綫轉車），如果行嘅話就大概要行15到20分鐘。\n車站結構.\n車站樓層.\n荃灣西站係一個地底車站，靠近荃灣海濱。大堂設喺地底一層，兩個側式月台設喺地底二層。另外，喺1號月台左邊嘅牆後面，設有一條軌道，用嚟泊工程車。本站亦已經預先整定畀上蓋物業發展嘅基座。\n車站月台.\n荃灣西站設有兩個側式月台，設計同上環站同埋坑口站相同。其中1號月台往屯門方向，而2號月台往烏溪沙方向。月台用深紅色做主要顏色，顯得比其他車站陰暗。\n接駁交通.\n荃灣西站承襲咗原本荃灣碼頭嘅巴士總站。所以可以算係一個交通樞紐。呢處嘅巴士小巴主要行荃灣新市鎮路綫，即係去荃灣、葵涌同青衣。\n荃灣西站上蓋設有荃灣西站公共運輸交匯處，係11條巴士線總站，另車站D出口設有95K專線小巴站頭。車站附近嘅荃灣運輸大樓亦設有6條小巴路線總站。\n雖然荃灣碼頭隨住水上交通沒落變到無咁重要，仍然有街渡去其他地方。\n利用狀況.\n荃灣西站遠離荃灣市中心同埋荃灣站一帶，再加上當時九廣西鐵車費貴，所以初期使用量低。\n其後，九鐵公司推出月票計劃，平過巴士車費嚟吸引乘客使用，令更多乘客改用九廣西鐵，例如專線小巴路線87K及95K同九廣西鐵提供適用於八達通及九廣西鐵月票嘅免費轉乘優惠，由於87K及95K線小巴分別直達葵芳及荃灣市中心，因此吸引更多乘客喺嗰個站轉兩條小巴線，令該站使用量稍有改善。不過港鐵方面於2008年3月1號，取消87K專線小巴嘅轉乘優惠。\n自從萬景峯入伙，以及荃新天地等商場啟用後，同珀麗灣至荃灣渡輪服務開辦後，人流輕微上升。後來，隨住上蓋海之戀同埋海之戀商場落成同入伙，車站人流進一步上升。\n車站歷史.\n荃灣西站原本喺舊荃灣碼頭，起車站嗰陣拆咗嚟方便填海。\n地鐵荃灣西站.\n荃灣綫係1970年研究起地鐵時最早計劃嘅4條路線之一，落成後設計同初期規劃好大分別，主要係車站名同位於新界嘅車站建設。計劃嘅總站荃灣西站係起喺荃灣站西面荃景圍山谷，以便未來延伸至屯門，但喺《屯門新市鎮計劃》當時指出造價太高，加上乘客量同埋荃灣西站收地問題，所以擱置有關計劃。\n西鐵綫荃灣西站所在地唔係原先地鐵荃灣綫計劃嘅荃灣西站選址，而係荃灣新填海地區。除此之外，荃灣站至荔景站一段最初設計係起喺地底，唔係現家咁起喺高架橋之上，更改設計嘅原因係要遷就荔景站，避免車站離地面太深，影響效率。\n上一站‧下一站.\n列車班次.\n（由2009年8月16號開始）"}
{"id": "3500", "revid": "1871321", "url": "https://zh-yue.wikipedia.org/wiki?curid=3500", "title": "車公廟站 (港鐵)", "text": "車公廟站（；）係港鐵一個架空車站，喺沙田頭，秦石邨對面，「沙田頭臨時房屋區」舊址，所以落成之前曾經計劃叫「沙田頭站」。車公廟站靠近車公廟路，係以車公廟而名，不過呢個唔等於最近廟嘅站，因為車公廟站喺正呢個站同大圍站中間，反而大圍站更近車公廟。\n車站結構.\n車公廟站喺車公廟路邊，分兩層。站大堂喺地面，月台起響大堂上面。站有2個月台，採用側式月台排。大堂同月台層之間，有升降機同電梯，方便乘客。\n車站出口.\n車公廟站設有4個出口，當中出口分布喺車站大堂。\n車站歷史.\n車公廟站喺通車（2004年12月21號）同日正式啟用，原本建議嘅站名係沙田頭站。由於來往要轉車同埋此站對外嘅車費比對外貴，有啲往返大埔區或者北區去呢個站週邊設施嘅人，會選擇行20分鐘去沙田站或者大圍站搭往大埔區或北區。\n反修例期間設施被破壞.\n2019年10月2日，有示威者喺車公廟站破壞D出口鐵閘、入閘機、廣告版以及塗鴉牆身等，但車站就未有關閉。而站内嘅中銀櫃員機顯示屏並被砸毀。\n兩日後嘅反對《禁止蒙面規例》示威，有示威者再次破壞車站多個售票機、增值機、入閘機、廣告版同乘客資訊顯示屏。其後港鐵喺同年10月11日起於車站出入口加裝來自內地嘅伸縮保安閘。"}
{"id": "3501", "revid": "1867138", "url": "https://zh-yue.wikipedia.org/wiki?curid=3501", "title": "沙田圍站", "text": "沙田圍站（；）係港鐵一個架空車站，喺沙田區沙角邨同博康邨之間嘅沙角街同逸泰街之間地面。最初嘅馬鞍山鐵路落成前，呢個站曾經叫做「沙角街站」，後來以附近嘅客家村落沙田圍做車站名。\n簡單啲嚟講，個站東面就係沙田圍，係一條村，村一帶就叫沙田圍，所以個站叫沙田圍站。\n車站結構.\n沙田圍站分兩層，車站大堂喺地面，月台響正大堂上便。站有2個月台，有一個島式月台。車站站牌以沙田圍（實際係沙田頭）之經典大種客家人建築曾大屋（山下圍、山廈圍）做代表背景設計。\n車站大堂.\n大堂同月台之間設有升降機同扶手電梯，方便乘客使用。\n車站商店及自助服務.\n沙田圍站入面提供唔同類型嘅商店畀乘客買嘢或者食嘢，例如有7-Eleven、麵包糕餅店同埋醫務所等服務及零售業。港鐵收費區嚴禁進食，因此大部份食肆都唔喺收費區入面。\n此外，沙田圍站亦有唔少自助服務設施畀乘客用，包括滙豐銀行、中國銀行同AEON嘅自動櫃員機、自動售賣機、自動照相機等。車站內更設有香港郵政郵箱，方便乘客喺車站寄信。\n車站出口.\n沙田圍站設有4個出口，當中分布喺車站大堂。\n利用狀況.\n沙田圍站畀四周多條公共屋邨同私人屋苑包圍，加上附近設有多間學校，所以平日繁忙時間返工返學嘅人流好多。\n歷史.\n沙田圍站於2004年12月21日隨馬鞍山鐵路通車同日正式啟用。\n月台擴建工程及加設月台閘門.\n在車站啟用初期，月台只有約4至5卡長度，其餘部分會於沙中綫興建時擴建，現時擴建工程已經完成；另外港鐵亦於2017年在本站加設月台閘門。"}
{"id": "3502", "revid": "1872278", "url": "https://zh-yue.wikipedia.org/wiki?curid=3502", "title": "第一城站", "text": "第一城站（；）係港鐵一個架空車站，喺沙田圓洲角一帶。個站原本建議叫圓洲角站，但因為喺沙田第一城側邊，所以叫第一城站。\n車站結構.\n第一城站共分2層。車站大堂響地面，月台設喺大堂上面。車站設有2個月台，採用島式月台方式排列。大堂同月台層之間設有升降機同埋扶手電梯，方便乘客使用。而本站北面設有側線，方便列車調動或者信號故障嗰陣用。\n車站出口.\n第一城站喺愉田苑同插桅桿街之間，東華三院邱金元中學隔籬，車站對面就係愉翠苑同埋欣廷軒。愉田苑、威爾斯親王醫院同埋聖羅撒學校嘅新校址都喺站附近。另外，車站南便有條行人天橋過插桅桿街。\n利用狀況.\n由於本站週邊地區多數係住宅區同學校區，同埋本站係最近威爾斯親王醫院同小瀝源工業區嘅港鐵站，所以用本站嘅乘客多數係沙田第一城、愉田苑、欣廷軒同愉翠苑嘅居民，同埋喺附近學校返學嘅學生同去醫院探病或返工嘅市民，亦有唔少喺工業區返工放工嘅市民，因此本站人流唔少。\n歷史.\n命名及啟用.\n第一城站於2004年12月21號馬鞍山鐵路（而家屯馬綫）通車同日正式啟用。原建議嘅站名為圓洲角站（）。\n月台擴建工程同加設月台閘門.\n九鐵喺起呢個站嗰時，已經喺車站月台南端預留空間，畀列車延長至8卡行走時使用，預留部分會於沙中綫興建時喺預留結構上擴建，現時擴建工程已經完成；而車站月台閘門已於2017年加設。"}
{"id": "3503", "revid": "1868119", "url": "https://zh-yue.wikipedia.org/wiki?curid=3503", "title": "烏溪沙站", "text": "烏溪沙站（；）係港鐵嘅東行總站，位於馬鞍山西沙路側邊，係該綫其中一個架空車站，站名源自附近嘅烏溪沙同埋烏溪沙村。馬鞍山鐵路落成之前曾命名做「利安站」，因為車站位於利安邨嘅東面。\n車站結構.\n車站大堂.\n車站商店及自助服務.\n烏溪沙站只有少量商店，包括便利店、銀行、唐記包點、勝豐壽司，及兩間地產代理，站內亦有兩部自動櫃員機及4個報紙櫃。\n車站月台.\n烏溪沙站設有兩個月台，以一個島式月台設計排列。月台可以容納8卡列車，2017年起已經安裝月台閘門。\n車站出口.\n烏溪沙站共有A1、A2、B出口，車站嘅北面係通往西沙路嘅行人天橋，西面係利安邨同錦龍苑，而南面設有一個公共運輸交匯處，上蓋係私人屋苑銀湖·天峰。\n接駁交通.\n烏溪沙站隔離有巴士總站，去九龍東、葵涌、西貢同香港島，亦有小巴去西貢各村。\n利用狀況.\n烏溪沙站響馬鞍山東北，進出車站嘅多數係利安邨、錦龍苑、翠擁華庭、西貢北帝琴灣、樟木頭及泥涌嘅居民，亦有去西貢區郊區嘅市民用呢個站搭屯馬綫。由於附近只有烏溪沙村同幾個屋苑，乘客唔多，但係返學放學時間，都有幾多學生搭。"}
{"id": "3504", "revid": "1870293", "url": "https://zh-yue.wikipedia.org/wiki?curid=3504", "title": "馬鞍山站 (香港)", "text": "馬鞍山站（；）係港鐵一個架空車站，位於沙田區馬鞍山新港城中心同馬鞍山廣場之間一段西沙路地面同埋架空路段。\n車站結構.\n車站大堂.\n馬鞍山站設有兩條樓梯同扶手電梯，以及一部升降機，連接月台同大堂兩層。大堂入閘後區域亦設有洗手間畀乘客用。車站兩個入口都設有客務中心、增值機同售票機，另外亦有為盲人指導嘅錄音提示器。此外，每邊出入口亦設有特闊閘機，方便有需要人士出入閘。\n車站商店及自助服務.\n車站大堂嘅收費區設有4間商舖，主要係地產代理、鴻福堂健康快線同埋7-Eleven便利店。另外亦設有恆生銀行同中銀自動櫃員機同3個報紙櫃畀乘客喺朝早免費攞am730。\n車站月台.\n馬鞍山站有兩個月台，月台以島式排列。\n接駁交通.\n馬鞍山站隔離有巴士總站，港九新界同機場都去到，亦有小巴去西貢各村。\n利用狀況.\n附近一帶都係住宅區，包括海柏花園、雅濤居、海濤居、迎濤灣、新港城、富輝花園、馬鞍山中心、海典居、雅典居等，加上兩個出入口都同大型商場連接，因此使用量係馬鞍山區內4個車站之冠。"}
{"id": "3505", "revid": "1868121", "url": "https://zh-yue.wikipedia.org/wiki?curid=3505", "title": "恆安站", "text": "恆安站（；）係港鐵一個架空車站，喺馬鞍山恆安邨附近。\n車站結構.\n車站樓層.\n恆安站夾喺西沙路中間，架空喺大堂上面，有兩個月台，月台呈島式排列。月台容納到8卡車，初時冇閘門，後來加返。\n車站出口.\n恆安站北面係頌安邨同錦豐苑，東面係恆安邨同錦鞍苑，而西面就係觀瀾雅軒同聽濤雅苑。車站南北都有閘機，方便唔同方向嘅乘客出入。\n利用狀況.\n恆安站位於西沙路嘅開頭，出入嘅多數係恆安邨、錦鞍苑、聽濤雅苑、觀瀾雅軒嘅住客，亦有唔少喺附近嘅頌安邨同埋錦豐苑居民用呢個站搭屯馬綫。\n歷史.\n恆安站於2004年12月21日隨通車同日正式啟用。\n月台擴建工程及加設月台閘門.\n在車站啟用初期，月台只有約4至5卡長度，其餘部分會於沙中綫興建時擴建，現時擴建工程已經完成；另外港鐵亦於2017年在本站加設月台閘門。"}
{"id": "3506", "revid": "1870295", "url": "https://zh-yue.wikipedia.org/wiki?curid=3506", "title": "大水坑站", "text": "大水坑站（；）係港鐵一個架空車站，喺沙田東北大水坑一帶，靠近大水坑村、富安花園同錦泰苑。大水坑站因為喺大水坑而得名。由於車站響富安花園對面，所以喺馬鞍山鐵路啟用之前曾命名富安花園站。\n車站結構.\n大水坑站喺馬鞍山路中央地面，站分兩層，大堂喺天橋上面，月台架空喺大堂上面。月台有兩個，以島式排列，月台可以容納到八卡車，。大堂同月台層之間有升降機同電梯，方便乘客。此站係屯馬綫唯一一個月台彎曲嘅車站。\n車站樓層.\n大水坑站夾喺西沙路中間，架空喺大堂上面，有兩個月台，月台呈島式排列。月台容納到8卡車，初時冇閘門，後來加返。\n車站出口.\n大水坑站東面係富安花園同大水坑村，西面係錦泰苑同曉峯灣畔。車站得南面有閘機，通去行人隧道同兩個出口，乘客一定要用行人隧道離開個站。\n利用狀況.\n大水坑站喺馬鞍山南面，出入嘅多數係錦泰苑、富安花園、大水坑村、曉峯灣畔嘅住客，亦有附近學校嘅學生用呢個站搭屯馬綫。乘客主要用屯馬綫去到馬鞍山市中心，經大圍站轉東鐵綫、或經鑽石山站轉觀塘綫出市區。"}
{"id": "3507", "revid": "1872156", "url": "https://zh-yue.wikipedia.org/wiki?curid=3507", "title": "石門站 (香港)", "text": "石門站（；）係港鐵一個架空車站，喺沙田石門東南面，近住石門工業區。\n利用狀況.\n石門站附近開通頭10年，當時只有少量商業大廈同埋工業區，附近亦住宅較少，因此人流唔多，係屯馬綫全綫人流最少嘅車站。直至附近嘅公屋碩門邨喺2009年入伙後，加上香港浸會大學國際學院同中小學啟用後，客量先有改善。到2016年，車站旁邊京瑞廣場一、二期相繼落成，之後有大量餐廳、商舖同補習社陸續進駐，而入境處喺京瑞廣場亦開設沙田智能身份證換領中心，帶動呢處一帶人流上升。同埋碩門邨二期喺2019年入伙後，車站人流更顯著上升。\n未來發展.\n2003年有地區人士建議，由香港賽馬會同地產商合作興建多項設施嚟提高城門河嘅吸引力，包括興建接駁馬場同埋石門站嘅購物橋，同埋喺沙田中央公園附近嘅城門河興建人工島，作為購物同飲食地區等，但建議至今重未落實。"}
{"id": "3509", "revid": "227654", "url": "https://zh-yue.wikipedia.org/wiki?curid=3509", "title": "歐洲", "text": "歐洲（；Europe），全名歐羅巴洲（；Europa），傳統上，算係地球嘅七大洲之一。雖然多數叫做大洲，但其實係同亞洲連埋嘅一整塊大陸，叫歐亞大陸。所謂歐洲純綷係政治角度嘅分野。地理上嚟講，歐洲係一個喺歐亞大陸西邊嘅半島，或者叫次大陸。歐洲北臨北冰洋，西極大西洋，南望地中海同埋黑海，東就則連住亞洲。烏拉爾山同裏海一帶就係同亞洲分界。\n七大洲之中，佢嘅面積係尾二大嘅——一千零三十萬平方千米到，佔世界陸地百分之二左右。大過澳洲一啲。但係人口就係第三多，排喺喺亞洲同非洲後面，總共有七萬零五千萬，佔全部百分之十一咁上下。\n歐洲，尤其係古希臘，係西方文化嘅發源地。16世紀開始歐洲多個國控制咗世界多個地方。歐洲亦係兩次世界大戰嘅主要戰場，亦令歐洲喺世界嘅影響力俾美國同埋蘇聯取代。冷戰期間歐洲俾鐵幕分開東西兩邊，分別由華沙公約組織同埋北大西洋公約組織影響。後來歐洲一體化，歐洲委員會同埋歐洲聯盟相繼喺西歐成立，兩個組織喺1991年蘇聯解體之後向東擴張。\n地理.\n歐洲各國同海域地圖"}
{"id": "3510", "revid": "14", "url": "https://zh-yue.wikipedia.org/wiki?curid=3510", "title": "歐羅巴洲", "text": ""}
{"id": "3514", "revid": "103451", "url": "https://zh-yue.wikipedia.org/wiki?curid=3514", "title": "小說", "text": "小說（）係一種文學形式，一般描寫人物故事，塑造多種多樣嘅人物形象，但亦有例外。佢係擁有完整佈局、發展同埋主題嘅文學作品。而對話係唔係具有鮮明嘅個性，每個人物講嘅嘢係唔係有獨特嘅語言風格，係衡量小說水準嘅一個重要標準。\n同其他文學形式相比，小說嘅容量較大，佢可以細緻咁展現人物性格同人物命運，可以表現錯綜複雜嘅矛盾衝突，同時重可以描述人物所處嘅社會生活環境。小說嘅優勢係可以提供整體嘅、廣闊嘅社會生活。\n歷史.\n喺19世紀以前，東西方嘅小說可以話係獨立發展。\n東方.\n中國.\n中國最著名嘅四大小說，分別有《紅樓夢》、《水滸傳》、《三國演義》同《西遊記》。\n西方.\n喺17世紀之前嘅歐洲，「小說（novel）」呢個字嘅意思其實係指小故事同長篇嘅散文之間嘅一種短故文學形式（相當於家陣所謂嘅短篇小說）。例如，塞萬提斯《模範小說集（novela ejemplares）》係短篇嘅故事集，不拘泥於當時嘅散文形式，而創造出一種「新嘅故事敘述」。\n另一方面，塞萬提斯所寫嘅《唐吉訶德（Don Quijote）》（1505-1515年）表現出作者嘅世界觀，同時亦呈現人物嘅成長同埋糾葛、心理嘅變化，同近代嘅作品一樣，佢主要嘅着眼點在於「個體」。因此佢被稱為「近代小說之祖」。因為同樣理由，笛福同佢創作嘅《魯濱遜流浪記 - Robinson Crusoe》（1719年）亦被普遍認為係「近代小說之祖」。\n近代小說嘅起源，係18世紀喺法蘭西所流行嘅書信體小說（以信嘅形式或互通書信形式創作嘅文學）。近代小說嘅發展，一般認為同18世紀以後英國、法蘭西等地中產階級嘅勃興息息相關。呢啲識字率比較高而且較為有錢嘅人成為其佢主要嘅讀者群，亦即係話，近代小說係因應佢獨特嘅需要而發展嘅。\n分類.\n小說嘅體系異常龐大，以唔同方式分類都可以分出唔同而且眾多嘅類別。\n按篇幅分類.\n短過短篇嘅小說完全合乎瞬息萬變嘅現代社會中生活忙忙碌碌嘅人嘅閱讀習慣。幾乎每日都可以睇到啲人為呢類小說賦予新名詞同埋新定義，例如極短篇、精短小說、超短篇小說、微信息小說、一分鐘小說、一袋煙小說、袖珍小說、焦點小說、瞳孔小說、拇指小說、迷你小說等，數都數唔晒，連專門嘅文學研究者亦好難如數家珍分敘佢嘅定義，一般人更容易混淆。\n一般認為微型小說嘅篇幅應該係兩千字以下。因為題材通常係生活經驗嘅片段，因此可以係有頭無尾、有尾無頭、甚至無頭無尾。高潮放喺結尾，高潮一出即刻完，營造餘音繞樑嘅意境。由於比短篇更短，字句亦需要更加精練，題材可以見微知著嘅比較好。一個意外嘅結局雖然可以吸引眼球，但文章短得嚟都要有伏筆呼應，甚至同畀讀者意外相比，更應該重視帶唔帶到感動畀讀者。\n平均字數一萬左右嘅小說會被劃歸短篇小說。喺佢特色中有所謂三一律——一人一地一時，亦即係減少角色、縮小舞台、短化故事中流動嘅時間。另外，雖然佢哋成日惜墨如金，但一般認為短篇小說都係要符合小說嘅原始定義、亦即係對細節有足夠嘅刻劃，絕唔係長篇故事嘅節略或綱要。\n平均字數三至四萬嘅小說，一般來講係較容易成功嘅小說。因為對初學者嚟講，寫作長篇易陷入多數情節造成凌亂難收嘅困境，而寫作短篇唔係轉折太少而單調、就係轉折太多但就顯得擁擠。呢個時候考慮將原本嘅構想改成中篇係一個廣受推薦嘅建議。\n字數在六萬字以上會被劃歸長篇小說。如果作者打算表現人生中常見嘅錯綜複雜嘅關係，就要寫咁大篇幅。通常就算筆調輕鬆嘅長篇小說，亦會有一個內裏嚴肅嘅主題，唔係就好易搞到零散或者冇晒組織。初心者寫長篇小說最需注意全局對主題嘅呼應、結構嚴密性、以及避免重複矛盾或缺漏。"}
{"id": "3515", "revid": "1581411", "url": "https://zh-yue.wikipedia.org/wiki?curid=3515", "title": "新世紀福音戰士", "text": "《新世紀福音戰士》（日文：新世紀エヴァンゲリオン，英文：\"Neon Genesis Evangelion\"，中國電視台播映時叫做「新世紀天鷹戰士」），係日本動畫公司GAINAX嘅作品，由庵野秀明導演，一共有26集。跟住重推出咗三部續集電影：《使徒新生》、《The End of Evangelion》同埋《Revival of Evangelion》。\n《新世紀福音戰士》（以下簡稱《EVA》）喺最開始只係一部普通嘅機械人動畫，故事著重喺描寫戰鬥場景同埋人物回憶。隨住故事嘅發展，逐漸傾向於描寫人物嘅內心世界，以及對主角（特別係碇真嗣）嘅精神分析。《EVA》入面對人物獨特心理嘅深刻分析，撲朔迷離、龐大複雜嘅故事情節，加上用咗一啲宗教、哲學、精神分析學嘅符號元素，令到呢套動畫風靡一時，重成為日本動畫史冊上嘅一部經典。\n主要人物介紹.\n依家有好多關於《EVA》主要人物之間關係本質嘅猜測。一啲流行嘅理論好似：\n故事簡介.\n2000年，一個科學探險隊喺南極洲針對被稱為第一使徒亞當嘅光之巨人進行探險，喺進行接觸實驗嘅時候，光之巨人自毀，跟住就發生咗第二次衝擊，仲導致到世界大戰。最後，人類嘅人口減半，地軸偏轉、氣候改變。根據對發生喺南極第二次衝擊嘅調查，聯合國喺日本箱根成立咗人工進化研究所（即GEHIRN）嚟從事EVA（指人造巨型機械人）嘅發展研究，之後GEHIRN利用喺人工進化研究所地底發現嘅巨大空洞嚟建造咗總部。另一方面，聯合國屬下嘅秘密組織SEELE為咗想令到人類進化，就開始實行「人類補完計劃」，即係將所有人嘅靈魂彙集埋一齊，通過中和每個人嘅AT力場，令到每個人回歸返去LCL之海。2004年，EVA初號機進行啟動試驗時發生咗事故，碇真嗣嘅媽媽碇唯失咗蹤，而碇源堂亦開始執行佢自己版本嘅「人類補完計劃」。2010年，GEHIRN被改建成NERV。2015年開始，根據秘密組織SEELE嘅人類補完計劃劇本嘅安排，一種巨型人形嘅生物「使徒」(一共17個)開始喺日本登陸，並且向NERV總部發起進攻，而NERV就組織EVA嚟消滅使徒。喺NERV同使徒作戰嘅同時，碇源堂繼續秘密咁執行佢自己嘅計劃，隨著時間嘅推移，終於俾SEELE發現，令到NERV與SEELE產生咗矛盾，並且不斷咁惡化。哩一吓嘅矛盾同埋故事嘅結局，喺電視版裡面冇得到解決。而喺劇場版入面，NERV同SEELE嘅矛盾更加激烈，SEELE派出軍隊進攻NERV，喺佔領咗NERV之後再發動第三次衝擊。全人類全部化為LCL之海，剩係碇真嗣同埋明日香留低落嚟。\n哩部動畫片仲有另一個結局，被稱為係電視版嘅結局，主要描寫一班主角（特別係真嗣）嘅內心反省。電視版嘅結局相當清晰：真嗣最終跨越咗內心嘅障礙。不過「補完」最終有冇發生仍然冇講明。到現時為止，關於《The End of Evangelion》（簡稱《TEOE》）係咪就係電視版25、26集嘅補充或者替代，以及《TEOE》嘅真實含義，仍然仲好多嘅爭論。\n成個《EVA》分為以下幾個部分：\n評價.\n當時《EVA》喺日本最初係安排喺兒童節目時段播放，結果唔係咁受歡迎。但係轉咗喺成人節目時段播放之後，居然產生咗爆炸性嘅反響，仲重新點燃咗一大批成年人對動畫嘅熱愛。\n首先，導演庵野秀明本身係一個御宅族，佢將佢嘅人生經歷、御宅族特有嘅辭彙、文化、人嘅內心表現都擺咗喺具有實驗性嘅《EVA》之中。於是，《EVA》帶嚟咗全方位嘅創新：故事嘅主旨、世界觀、英雄男主角嘅新定義、機體嘅設計，同埋畫面構造；喺表現拍攝技巧嘅手法方面，倒敘同象徵暗示、戰鬥嘅暴力血腥、長時間嘅畫面靜止、黑底白字、大量嘅快速畫面閃現……，哩啲都令到《EVA》成為咗一部具有獨特風格嘅動畫。唔單止咁，庵野秀明仲喺人物嘅內心描寫上大大發揮；庵野秀明喺創作《EVA》之前曾經試過長期嘅情緒低落，因為咁樣嘅關係，動畫入面嘅好多內容都係嚟自佢自己點去處理低落情緒嘅經驗，同埋有佢進行心理治療時學到嘅精神分析學。因此，動畫中嘅人物都顯現咗唔同嘅情緒錯亂同埋心理疾病嘅徵兆（特別係抑鬱症同焦慮症）。於是，《EVA》中可以見到大量內心嘅獨白同埋極端嘅人物情緒，再加上庵野秀明筆下所展現嘅人物性格，講出咗一般現代人所具有嘅心理問題：焦慮、自閉、社交唔適應……等等哩啲都可以一一呼應，好能夠令到觀眾產生共鳴同埋認同感。\n結尾.\n喺電視版25、26集製作過程嘅最後，由於先前對於品質極度咁追求，終於搞到經費短缺，GAINAX公司唔可以唔採用一啲原始嘅方法嚟製作動畫，搞到喺品質上出現咗嚴重嘅問題。再加上一大段嘅意識流描寫、令人費解嘅對白以及情節上嘅突然變化，令到最尾兩集俾班擁躉係咁批評。\n電視版播完咗以後，GAINAX同埋庵野秀明都收到咗好多好多嘅信同埋電子郵件。其中好多係針對電視版最後兩集嘅批評，甚至有收到死亡恐嚇信（喺《TEOE》入面嘅製作者用極快嘅速度展示咗一批來信同圖片，截圖見右），重有一啲「福音迷」認為「庵野秀明嘅最後兩集將成個《EVA》破壞嗮」，表現出大大嘅失望。就係因為呢啲來信，GAINAX喺1997年開始咗一個計劃，要創作一個「真正」嘅《EVA》結局。由於時間好緊，佢哋就首先推出咗《死與新生》。呢個計劃最後喺同年嘅年尾完成，包括《Rebirth》嘅完整版本（即係《TEOE》），而呢套電影終於喺日本創造咗一千二百萬嘅票房。（喺日本，真係受歡迎嘅大片通常都可以去到四至六千萬嘅票房，不過如果一部電影嘅票房可以超過到一千萬嘅話，都已經屬於係大片行列）\n《TEOE》嘅結尾帶出咗好多爭議性。由於《TEOE》同電視版嘅情節冇法子銜接、結局又好血腥、人物嘅命運搞到好悲慘……等種種原因，有人認為《TEOE》係庵野導演處於極端心理狀態下，對福音迷評擊嘅報復。重有一啲證據證明庵野嘅失望一早就喺電視版製作中途就產生咗，而劇場版只係呢種失望轉變成為憤怒，繼而達到頂峰嘅一個極端表現。其中一個證據係：《福音戰士》嘅風格喺第16集突然改變。可以參考：\n以上證據指出，《EVA》並冇一個預先嘅計劃，而係信手拈來。呢種風格嘅改變同埋庵野世界觀嘅改變係一致嘅。呢種世界觀嘅改變，令到庵野放棄咗嗰種御宅族嘅生活方式，一段時間令佢嘅興趣由動畫轉向到去真人電影，不過仍然冇人知道係咩嘢改變咗庵野世界觀。之後，庵野喺1998年拍攝咗第一部真人電影－－－《狂戀高校生》，不過冇幾耐之後，佢就返去搞一部有26集嘅動畫－－－《他與她的事情》。\n商業目的.\n當然，除咗無數嘅讚揚聲之外，都有好多人貶低哩套《EVA》。佢哋認為《EVA》太過妄自尊大，夠膽引用宗教同埋精神分析學嘅術語同符號，膚淺兼且冇乜內涵。哩啲對《EVA》接受上嘅巨大差異，其實係因為《EVA》本來只係一次嘅商業投機：《EVA》嘅主要贊助商係玩具公司萬代同埋世嘉；加上參與製作嘅人表示，其實佢哋用喺《EVA》入面嘅基督教（喺日本並唔普遍嘅宗教）符號，原本只係為咗要令大家覺得《EVA》比其他嘅機械人動畫更加獨特。\n有啲福音迷回應覺得，《EVA》闡釋咗極端複雜嘅卡巴拉嘅意義、基督教教義、心理學理論；而且如果話《EVA》真係純綷一部商業投機嘅作品，咁就唔應該有一個咁唔商業嘅結尾。值得討論嘅係：究竟係贊助商，定係庵野導演對《EVA》結尾嘅影響大啲呢？暫時唔理創作上導演有冇同贊助商發生衝突，《EVA》本身嘅存在似乎說明咗庵野正逐漸成為一個新嘅「風格導演」，就好似另外幾位動畫大師：宮崎駿、大友克洋同押井守咁。\n講返庵野喺製作過程入面非常追求品質，導致經費短缺，以至於喺製作後期要降低品質嚟節約經費。就好似喺電視版24集入面，初號機捉著第十七使徒塔布裏斯（渚薰），時間竟然長達64秒；仲有好多嘅黑底白字，又成日重複咁使用以前嘅動畫，畫面嘅感覺亦幾粗糙。不過間唔中喺某啲部分都體現到另一種藝術風格同埋作者嘅魄力。\n喺《EVA》推出之後，GAINAX公司發現佢受到好多大人嘅熱烈歡迎，於是係咁推出大量嘅周邊產品，好似電視遊戲（各種“育成計劃”）、原聲歌曲、模型、手辦，以及其他各種繁多嘅產品，其中剩係原聲大碟就有12張。由於GAINAX係咁推出周邊產品，但係又唔將《EVA》好似其它嘅著名電影咁出續集，於是GAINAX嘅哩種行為俾人笑佢做「新世紀呃錢計劃」。\n影響.\n《EVA》一直喺動漫界都有著相當大嘅影響，佢對於人物內心心理嘅表現同埋一啲藝術手法，影響咗後來嘅好多作品，好似《少女革命》（\"少女革命ウテナ\"，1997年），仲有《玲音》（\"Serial Experiments Lain\"，1997年）。除此之外，佢仲帶起咗喺動漫入面用上基督教符號嘅熱潮。《翼神傳說》（\"ラーゼフォン\"，2002年）係受到《EVA》影響最嚴重嘅一部動畫，情節同埋敘事方法上都同《EVA》好相似；但係《翼神傳說》本質上係以愛情同埋人物嘅關係比較突出，而《EVA》就喺心理嘅描寫上取勝。\n電視遊戲《異度裝甲》（1998年）裡面有好多清晰而且明顯嘅跡象表明佢俾《EVA》深深咁影響（但係佢嘅製作者Soraya Saga好嬲咁否定咗哩件事）。\n其實《EVA》喺好多動漫作品中亦都成為咗引用資料同埋抄橋嘅來源。喺數碼暴龍（\"デジタルモンスター\"）系列嘅作品裡面，一啲角色嘅背景故事就有用到《EVA》中嘅一啲資料。喺GAINAX公司自己嘅作品《他與她的事情》以及《阿倍野橋魔法商店街》入面都有一啲係抄《EVA》嘅場面。《EVA》喺網上社區中亦都成為咗搞鬼嘅資料來源，玩四格漫畫係其中常見嘅現象之一。另外喺最近，專搵《機動戰士高達》嚟搞鬼而出名嘅《Keroro軍曹》，亦都有喺劇中出現《EVA》嘅相關角色（好似綾波麗）同著名畫面（例如使徒嘅AT力場與及EVA暴走等）。\n就連庵野導演自己都決定要喺佢嘅作品裡面搞笑；喺《EVA》原聲《Addition》入面，有一段所有配音一齊演出嘅20分鐘短劇，叫做「結束之後」（\"After the End\"），哩齣短劇被設定喺第26集之後，其中有動畫中嘅角色互相咁討論劇情，最後仲有一陣怪叫，明顯咁要「跳出角色」表演（參考英文維基嘅：）。庵野喺其中一啲片段中仲扮演咗“Space God”同埋“Black Space God”嘅角色。\n翻譯.\n標題.\n《EVA》嘅日文標題是：，\n發音\"Shin Seiki Evangerion\"，是日文與日文引進詞“新世紀的福音”的結合。而叫“Neon Genesis Evangelion”是GAINAX決定的，不是有些福音迷認為的是翻譯。\n“Neon”文出希臘文單詞\"Neos\"，意即“新”或者“新生”。\n“Genesis”是從拉丁文中翻譯過來的（語源是希臘），意思是“起源”或“創世記”，首見於《聖經》，用於描述世界的創生或起源。\n“Evangelion”是希臘文單詞“好消息”的英文化版本，在《聖經》中翻譯為福音（gospel）。最初，這個詞指“傳遞好消息的信使”，首碼“ev-”意即“好”，“angelion”意即“信使”（出自angel）。隨著時間流逝，它變為僅指“好消息”的意思。它的雙重含義也許就是為什麼這部動畫和那些機器人叫“Evangelion”的原因。\n同時，“Eva”呢個頻繁使用嘅簡稱，係聖經人物Eve喺希臘文、德文重有其他多種語言入面嘅名字。\n其他辭彙.\n“gehirn”喺德文入邊意思係“大腦”。“seele”喺德文入邊嘅意思係“靈魂”。“nerv”喺德文入邊嘅意思係“神經”。\n“children”係“child”嘅複數形式，用來以單數形式指每個EVA駕駛員（即真嗣就是“Third Children”，而不是“Third Child”）。這是刻意這樣做的，而不是一個翻譯錯誤。但是ADV電影公司製作的《EVA》英文版卻把它改了回來。\n相關產品.\n漫畫.\n《EVA》的漫畫版由動畫版人物設計貞本義行所繪畫，並由角川書店發行。故事的大綱與動畫版大致相同，但使用了真嗣的視角去進行。真嗣本人的性格設定亦有細微的改變，變得更有主見。其餘的改變包括使徒的刪減（17個刪減為12個），小幅度的情節的增刪及更改等。\n真人電影.\n美國ADV電影公司（其持有《EVA》除亞洲和澳大利亞的全球版權）宣佈將由它與GAINAX，Weta Workshop有限公司聯合制作《EVA》的真人版。估計此電影將最早於2006年，最晚2010年發行。《EVA》的導演，庵野秀明，將不會執導此次電影拍攝。電影版的製片是Tiffany Grant, Matthew Greenfield（英文版明日香配音的夫婿），預算為一億美金。令人關注的是，就在2006年3月時，電影製作還在選擇導演的階段。\n新世紀天鷹戰士.\n在《EVA》啱啱問世時，佢就通過老翻等各種途徑被大陸的動漫迷們所熟知並迅速走紅。在2001年，大陸電視臺譯作《新世紀天鷹戰士》播出，但是由於其原作劇本被有關部門認為「過於灰暗，不適合兒童觀看」而在翻譯時被大量的刪節、修改。許多愛好者對此表示十分不滿並提出抗議，《天鷹戰士》也因此成為大陸譯製動畫片歷史上的一個失敗之作。\n對大陸以外的觀眾來說，也有一些希望能一睹大陸版全貌的觀眾存在。尤其是聽過在網路上流傳的一段使用普通話唱出的主題曲（由中央電視臺主持人鞠萍演唱）的觀眾。不過在大陸可購入的《天鷹戰士》，不論是原裝正版抑或是盜版，也只有日語配音的原裝版本。\n超級機械人大戰.\n在超級機械人大戰F中第一次登場之後，EVA（這裏指人形機械人）在這個系列作品中佔據重要角色。因為EVA在超級機械人大戰系列作品中頻繁登場以及EVA機體的特性（AT力場和初號機的暴走），它們對玩家十分有用。《EVA》劇情也在遊戲中佔據很多篇幅，在一些作品中甚至有對應的遊戲結局分支。"}
{"id": "3528", "revid": "123158", "url": "https://zh-yue.wikipedia.org/wiki?curid=3528", "title": "日文", "text": "日文（，；平假名：にほんご／にっぽんご \"Nihongo/Nippongo\"，IPA：），係日本-琉球語系嘅兩大分支語言之一，主要分佈喺日本列島同部分美洲國家，亦都係日本事實上通行嘅官方語言。\n講日文嘅人.\n日本幾乎全國一億二千萬人口嘅第一語言都係日文。除此之外，喺海外生活嘅日本裔好多都仲使用緊日文，譬如喺中南美洲嘅日本裔。定居美國加州同巴西嘅日本僑民亦有相當多人識講日文，佢哋嘅後裔亦都會改日文名，但係啲日文就會有外國口音。\n第二次世界大戰嗰時，日本殖民地嘅細路仔焗住學日文兼改日文名，譬如台灣、韓國、南洋、大洋洲諸島同中國淪陷區等等。故此時至今日都仲有好多人識講日文。\n由於日本工商業發達、同全世界都有好多貿易往來同投資、而且係亞洲最有錢嘅國家之一、教育制度完善，所以好多人會因為揾食而想學日文，方便以後入日資公司或者去日本做嘢、讀書。文化上，多元興盛嘅影視娛樂亦都令到全世界好多人對日文、日本文化產生興趣，亦都係唔少外國人學習日文嘅重要原因之一。\n辭彙.\n日文辭彙非常豐富，多如牛毛，除咗固有嘅和語之外，亦有大量嘅來自漢語嘅辭彙。近代以嚟，因為歐洲經濟、科技、文化嘅現代化早過東亞地區，所以有大量新嘅物件同觀念係喺歐洲引入，而好多嘢就直接將原文引入日文嚟使用。一般辭彙（未計人名地名）就有成3萬幾個（1956年）（睇日文辭彙）。\n和製漢語.\n和製漢語係指喺日本發明、用漢字寫出嚟嘅詞語。雖然有啲係好耐之前日本已經自己創造咗好多漢語冇嘅字詞（好似「忍者」）。但係喺明治維新時代由於受到歐洲文化嘅影響，日本人發現日文有好多西方概念佢哋都冇字形容，因此用咗漢字嚟做出新嘅詞語。一句好似好簡單嘅句子日文都冇字嚟形容，夏目漱石曾經寫過「law ハ nature ノ world ニ於ル如ク human world ヲ govern シテ居ル」（法律管理自然嘅世界之餘人類世界都一樣管理）呢啲概念都係日本之前未聽過嘅。\n十九世紀末期中國將呢啲和製漢語借入中文，但係因為好多詞語都好似本身中文嘅字，好多人都唔知呢啲詞原本係日本創造嘅。\n文法.\n日文講法變化多端，有口語同書面語之別，要因應場合/男女/長幼/尊卑嚟講嘢。唔同行業唔同職務嘅人講嘢亦不盡相同。折射出日本社會森嚴嘅等級制度。\n日文敬語相當豐富。莊重場合使用敬語倍覺典雅，之但係敬語過於繁複嘅文法令學日文嘅人卻步。生於斯長於斯嘅日本人亦難以完全熟練掌握。\n語言系屬（有爭議）.\n日文嘅語言學非常複雜。一般較有共識喺發展過程度受過漢語好大嘅影響，吸收咗本來作為漢藏語系特點嘅聲調同埋量詞，因此令日文嘅語言學非常複雜。對日文嘅起源，主流意見認為係源自日本-琉球語系；而另外有觀點認為係源自阿爾泰語系，後來受咗南島語系嘅影響，學者有認為日文同南島語系同語系。\n有人認為係孤立語言，亦有人認為可以劃入阿爾泰語系（有啲學者繼而提出韓日-琉球語族嘅概念，並認為日文喺佢之下），亦有人認為日文同南島語系有關聯。佢嘅書寫體系中存在好多借用嘅漢字（當用漢字）。日文有兩套表音符號（假名）：平假名（）同片假名（），同時亦可以用羅馬字（Rōmaji）寫成拉丁字母。同日文相近嘅有朝鮮文、蝦夷文（阿伊努文）同埋琉球文。\n認為日文屬於黏著語，通過喺詞語上黏貼文法成分嚟構成句子，其間嘅結合並唔緊密，唔改變原本辭彙嘅含義只表文法功能。\n發音.\n五十音圖.\n註：日文假名後面嘅漢字係嗰個假名嘅來源。\n濁音同埋半濁音.\n濁音主要係喺清音嘅右上角加上兩點濁點（゛）表示，而行假名加上一個圓圈半濁點（゜）表示半濁音。\n拗音.\n段假名加縮細咗嘅「」、「」、「」就係拗音。\n注：片假名嘅（u）加上濁點「゛」之後可以用嚟表示外來語嘅v音。va、vi、vu、ve、vo 分別寫作，，，，。\n促音.\n用小體書寫嘅平假名「」或者片假名「」表示音節突然中斷，形成一個促音。促音係一個單獨嘅音節，喺讀嗰陣雖然唔發音，但係要停頓。\n促音通常係中古漢語入聲字嘅殘留，喺羅馬字裏面就以重覆下一個字嘅子音（如果冇子音，就用h）為表記。例如：\n「日本」=「日」+「本」；「日」=「」（nichi），「本」=「」（hon）。當「日」同埋「本」擺埋一齊讀嗰陣，「日」嘅後半個音節「」（chi）變為促音，「本」出現半濁音變化，讀成「p」。所以「日本」嘅日文讀法由「」（Nichi-hon）縮短為「」（Nippon）。\n「日本」亦可以讀成「」（Nihon）。\n東京嘅「日本橋」讀「」（Nihonbashi），大阪嘅「日本橋」讀「」（Nipponbashi）。\n長音.\n用平假名嗰時，當跟住喺後面嘅字母同前一個字母屬於同一段嗰陣，前面字母嘅母音就會變成長音。要注意嘅係「i」跟喺「e」嘅後面及「u」跟喺「o」段字母嘅後面嗰陣亦可以表明長音，例如 同埋，ke同埋sho嘅音都要拉長。轉寫羅馬字嗰陣，長音可以加上一個英文字母，或者喺延長嘅母音上面加上一橫或者一個尖頭嚟表示。所以 = //， = //。\n要講明嘅係，日本嘅一啲專用名稱，例如東京、大阪、京都，由於佢哋個名喺英文裏面已經用咗好長時間，所以佢哋嘅羅馬字嘅長音一般都唔特別表示；要表示亦只會用橫線或者尖頭。喺寫羅馬字嗰陣， = //，但唔係 。同樣道理， = //，但唔係 ； = //，但唔係 。\n用片假名嗰陣，長音一律以「」嚟表示。例如：（） = 。\n同其他語言嘅比較.\n日文讀音相對簡單，得五個母音同十個子音，加埋各類罕有音節為數亦只係一百個左右。日文發音有啲似西班牙話同埋意大利話。母音都係以五個基本母音為主，有部分子音亦都相似，而且經常以母音作為音節嘅結尾。\n假名嘅演變.\n日本最早出現文字嘅文物大約係喺公元1世紀，嗰時嘅日本學者使用漢字嚟為日文表音，稱為「訓讀」。喺呢一個基礎上發展出萬葉假名，最早出現喺日本最早嘅詩歌總集《萬葉集》裏面。呢種方式借用咗漢語嘅表音功能而捨棄咗佢嘅結構性，再加上漢語冇詞形嘅活用同缺少助動詞，喺公元9世紀先後創造咗以漢字正體為藍本嘅片假名同埋以漢字草體為藍本嘅平假名，將日本嘅文字徹底進化到表記文字嘅時代。\n粵語嘅日文借詞（和製漢語）.\n由於日本做過世界列強，至今都仲係世界大國，日文喺東亞地區好有影響力，喺世界上都好多人學，加上漢字文化圈之間嘅文化交流頻繁，靠住漢字嘅便利，大量日文詞借咗入中文。尤其係近代時因爲日本發展得早過中國，而文化又相似，語言方便學，大量嘅中國學生赴日留學，佢哋將啲日文詞彙帶入中國，而因為現代日本文化嘅強勁影響力，粵語亦吸納咗唔少日文詞。日文係粵語第二大外來詞源頭。下面係一啲舉例："}
{"id": "3529", "revid": "1840913", "url": "https://zh-yue.wikipedia.org/wiki?curid=3529", "title": "日本", "text": "日本國（；），簡稱日本（），係東北亞一個島國，地處太平洋，毗鄰中國、朝鮮半島、俄羅斯等，領土由北海道、本州、四國、九州同六千幾個小島組成。第二次世界大戰後頒布嘅日本國憲法規定日本司法、行政、立法三權分立，天皇只有象徵意義，國家大權由首相同國會掌握。\n日本經濟規模排世界第三，只係細過美國、中國，而且人均收入係先進國家水平。舊時佢學咗中國唔少嘢，明治維新後轉而向西方取經。經過好多代人嘅努力，而家佢喺亞洲以至世界政治、經濟同文化上，都有唔少影響力。\n名.\n由於日本響中國嘅東面，而太陽就響東面升起，所以古人就認為太陽係來自呢個東面嘅地方。日本人叫自己嘅國家做「日本」，係「太陽嘅根」嘅意思。日本有好多種古稱或者異稱，好似自稱嘅葦原中國（《古事記》、《日本書紀》）、水穗國（《古事記》）、瑞穗國（《日本書紀》）、大八洲國（《日本書紀》）、磯輪上秀真國、細矛千足國、玉垣內國（《神皇正統記》）、浦安國、藤根國（《詞林采葉抄》）、日出處、大和國、和州、大日本帝國等。中國亦都用過倭國、大倭國、倭奴國、倭人國、扶桑、蓬萊、東海姬氏國、東海女國、君子國、若木國、日東、日下、烏卯國、阿母鄉、東瀛、東洋等叫法。\n歷史.\n古代.\n秦朝秦始皇派徐福搵長生不老藥，據野史所講佢就係帶咗啲童男童女去到日本。\n喺日本神話入面，太陽神天照大神嘅後裔神武天皇响公元前660年建立日本國，做咗天皇。今日嘅考古學證據發現，古代日本除咗原住民之外，其他都係由亞洲搬過嚟嘅各民族融合埋一齊嘅。大約喺公元前一萬年開始，日本進入新石器時期，又可以分做繩文時代同彌生時代。\n明治時代.\n1894年，日本吞併朝鮮，又逼朝鮮國王后請求皇軍將清國勢力趕出朝鮮半島。8月1號，日本向清國宣戰，打開咗中日甲午戰爭嘅戰幔。1895年2月，殲滅清國嘅北洋艦隊，4月17號同清政府晌日本馬關簽訂《馬關條約》。\n1900年，日本派出咗2.5萬軍隊加入八國聯軍。嗰年8月14號，八國聯軍攻陷北京。\n1904年參與日俄戰爭，重贏埋，攞晒俄國响東北地區嘅利益。\n軍國主義時代.\n1916年8月13號，關東軍進駐鄭家屯，同奉天廿八師衝突，史稱鄭家屯事件。\n1928年，日本進攻中國濟南。皇軍晌濟南姦淫擄掠，屠殺中國軍民5000幾人，是為濟南慘案。\n第二次世界大戰嗰陣，日本係「軸心國」之一，目的係要喺東亞建立「大東亞共榮圈」。\n1931年9月18號，關東軍炸咗瀋陽郊外柳條湖嘅「南滿」鐵路，老屈係中國做嘅，起勢咁進攻附近嘅北大營同瀋陽城，是為九一八事變。\n1932年3月9號，日軍捧返滿清皇帝愛新覺羅溥儀出返嚟做傀儡皇帝，晌長春成立滿洲國，年號大同。1934年，滿洲國改稱滿洲帝國，改年號康德。\n1937年7月7號，關東軍發起蘆溝橋事變（又叫七七事變），借口唔見咗個士兵，砲轟蘆溝橋，中國展開咗八年抗戰。嗰年12月，日軍佔領南京，即刻展開屠殺，中國政府估計話日軍殺咗30萬人，史稱南京大屠殺。\n1941年12月8號，首相、內閣總理大臣兼內務大臣、陸軍大臣東條英機發動偷襲夏威夷珍珠港嘅軍事暴行。9號，令原本表示中立嘅美國正式向日本宣戰。\n1945年8月，美國掟咗兩粒原子彈落日本嘅廣島同長崎，15號，日本宣佈無條件投降，16號，裕仁天皇發放停戰詔書。9月2號，日本嘅外交同軍方代表喺投降書上面簽字，第二次世界大戰正式結束。之後，日本制訂和平憲法，入面嘅第九條就規定咗日本唔可以擁有軍隊。但喺1950年代日本嘅警察部隊逐步發展成一支專守防衛嘅自衛隊。\n日軍喺第二次世界大戰嗰陣嘅暴行，令被日本侵略嘅一啲亞洲各國對日本有個幾壞嘅印象。\n戰後.\n戰後嘅日本經濟迅速發展，呢段時期就叫「日本戰後經濟奇蹟」。日本喺韓戰後十幾年分別出現神武景氣、岩戶景氣等多次嘅經濟發展高潮。1956年12月18號，日本加入聯合國。1964年，東京成功舉辦奧運會，帶嚟咗奧林匹克景氣，同年日本加入經濟合作與發展組織，國內生產總值重喺其後4年超越英、法，德，成為咗全球第二大經濟體，正式躋身於先進國家之列。\n1973年，第一次石油危機爆發，日本經濟增長每年得4%左右，低過六十年代初嘅9%，日本高速經濟成長時期宣告結束，但日本喺世界經濟體中仍然排第二。1990年代初期，日本泡沫經濟崩潰，經濟陷入長期不景氣階段。呢個時期失業攀升，國債同赤字龐大，加上1995年奧姆真理教發動嘅一系列恐怖攻擊同阪神大地震，社會陷入不安。進入21世紀初期，日本經濟透過向新興市場出口，出現小波段復甦嘅伊邪那美景氣，但係2008年發生全球金融海嘯，索尼同豐田呢啲指標性大企業紛紛爆出巨大虧損，被人叫做「失落的二十年」困境。\n戰後嘅日本自1955年起長期由自民黨執政，因而出現「55年體制」，直到1993年由於部份自民黨黨員退黨，導致自民黨喺嗰年國會眾議院選舉後暫時冇咗組閣權約10個月，但係短短一年後自民黨同社會黨聯手，借村山富市內閣嘅組建重返執政地位。\n2009年，執政共計長達54年嘅自民黨落台，但就嘅短短三年後，由於民主黨施政失當，加上福島核災令日本經濟再次跌落困境，造就自民黨再次上台嘅機會。2012年12月，自民黨攞到壓制性勝利，黨總裁安倍晉三重新上任首相。安倍晉三在任期間推行咗一大堆經濟改革措施，包括推動日圓貶值、實行量化寬鬆等，被稱為「安倍經濟學」，帶動日本產業出口量同國內消費需求攀升，令日本終於可以擺脫長達15年咁耐嘅通縮陰影，亦都令到失業率創6年新低，日經平均指數升到近六年高位。\n地理.\n地理上，日本位於北太平洋同日本海之間，中國東北面、朝鮮半島東面、俄羅斯東南面、台灣東北面。主要包括本州、北海道、九州、四國四大島域，再加上三千幾個小島組成，全國面積細過美國嘅加州少少。\n而家日本同中國、俄羅斯、南韓呢啲國家有領土爭議，例如釣魚台（日本叫佢做尖閣諸島）。\n政治.\n日本係君主立憲國，憲法寫明「主權在民」，而天皇只係「日本國同人民團結嘅象徵」。同世界上多數君主立憲制度一樣，天皇響日本只係得元首嘅名義，並冇任何政治嘅實權。日本內閣總理大臣（首相）由國會選出嚟，天皇任命，作為政府首腦領導內閣。\n工業.\n日本係世界上主要嘅生產國，生產技術先進，生產規模亦好廣，工業範疇主要包括汽車、電子儀器、機械、鋼鐵、造船、化工、成衣、食品同埋演藝（譬如動漫同成人電影）。\n宗教.\n日本人信奉好多宗教，重要嘅有本土嘅神道敎，崇拜自然，將自然萬物視為神，重有經海路傳入嘅佛敎，呢兩個宗教共佔84%。基督敎曾經有過相當之多嘅信徒，因為葡萄牙嘅天主敎傳敎士喺16世紀嚟到日本，主要響九州一帶宣道。不過經過幕府鎮壓，而家敎徒唔夠三百萬。當代最大嘅日本新宗敎團體係創價學會。\n大城.\n日本首都係東京都（通稱東京），亦係世界上最大都市圈。東京都23個區人口去到2012年中大約有900萬人，成個東京都人口大約有1323萬人，用東京都做中心，包埋神奈川縣、埼玉縣、千葉縣嘅首都圈人口有大約3670萬人咁多。日本嘅皇居、國會議事堂、內閣、最高裁判所、各省廳、各國駐日大使館、大企業本部、日本銀行、証券公司、百貨店、報社同電視台都集中響東京。\n計埋東京，日本一共有12個城市人口超過咗一百萬，當中除咗川崎市之外，其他全部都係都道府縣廳嘅所在地。\n運動.\n1964年東京舉行夏季奧林匹克運動會，係奧運會第一次喺亞洲舉行。\n1972年札幌舉行冬季奧林匹克運動會，亦都係第一次喺亞洲舉行嘅冬季奧運會。除咗之外，1998年長野又舉行冬季奧運會。\n2002年日本同南韓一齊主辦世界盃，係世界盃第一次喺亞洲舉行，亦係第一次由兩個國家合辦。\n日本職業足球聯賽（J-League）自從1993年5月開始啟動，分J1、J2兩級，參賽球會包括鹿島鹿角、名古屋八鯨、F.C.東京、磐田山葉、橫濱水手、清水心跳、浦和紅鑽、大阪櫻花等等，由於歷年嚟吸引咗唔少國腳級嘅球員效力，歷史短短但係已經發展成為東亞地區較為成功嘅職業足球聯賽之一。\n而本身起源於日本嘅體育活動包括相撲、柔道、劍道同空手道等等。國內比較受歡迎嘅體育活動就包括足球、棒球、馬拉松等等。\n交通.\n日本嘅交通以公路、鐵路同水路為主。各種交通運輸方式嘅技術水平同運輸量都係世界前列——鐵路同航空運量排全球頭三位，港口數量亦都好多，係世界海運大國。首都東京係日本公路、鐵路、水路同航空總樞紐，亦係世界重要嘅航空港同港口。東京地下鐵係世界上流量最大嘅地下鐵系統。日本重係世界上最多地下街嘅國家。\n文化.\n衫.\n和服，日本嘅傳統衫"}
{"id": "3530", "revid": "1834434", "url": "https://zh-yue.wikipedia.org/wiki?curid=3530", "title": "英國", "text": "（英文：United Kingdom），又叫（英文：Britain），全名（英文：；威爾斯話：Teyrnas Unedig Prydain Fawr a Gogledd Iwerddon；蘇格蘭蓋爾話：An Rìoghachd Aonaichte na Breatainn Mhòr agus Eirinn mu Thuath；愛爾蘭話：Ríocht Aontaithe na Breataine Móire agus Thuaisceart Éireann；蘇格蘭話：Unitit Kingdom o Great Britain an Norlin Airlann，簡稱聯合王國或者英國），係西歐一個島國。英國總面積達到243,610平方公里（即係94,060平方英里），係世界面積第八十大嘅國家，以及歐洲面積第十一大嘅主權國家，人口約有6636萬，係全球第二十一名同歐洲第三名。\n佢係由大不列顛島上面嘅英倫（England）、蘇格蘭（蓋爾話：Alba）同威爾斯（威爾斯文：Cymru），加埋愛爾蘭島東北部嘅北愛爾蘭（Northern Ireland）共同組成，重包括1098個小島同埋一啲海外領地。英國本土係喺歐洲大陸西北面嘅不列顛群島，畀北海、英倫海峽、塞爾特海、愛爾蘭海同大西洋包圍。\n英國國旗似個中文嘅「米」字，所以有一個花名「米字旗」。米字旗係由英格蘭、蘇格蘭同愛爾蘭三支旗嘅圖案合併而成。威爾斯由於早期已經畀人認為係英格蘭嘅一部份，所以米字旗上面無。米字旗最早係王室嘅旗幟，即使到咗今日，英國都無法律確認米字旗做英國國旗，不過佢晌功能上同國旗已經無乜差別。\n近代英國藉住300幾年嘅貿易、移民同埋武力征服，將帝國嘅殖民地伸展到世界各地，喺高峰期領土遍及地球四分之一嘅土地，包括晒南極洲在內嘅七大洲、四大洋，據統計，1920年英國嘅殖民地人口有多過四億，土地面積達3500萬平方千米。無時無刻都有部份英國領土畀太陽曬住，所以英國亦都畀人叫做「日不落帝國」（the sun never sets on the British Empire），係人類歷史上，第一個世界性霸權國家。英國嘅殖民地有加拿大、埃及、肯雅、南非共和國、印度、阿富汗、緬甸、馬來西亞、香港、澳洲、紐西蘭等。英國嘅殖民對以上國家嚟講都有深遠嘅影響。\n英國嘅君主立憲制同民主思想近代唔少國家學咗，至於民主思想，更影響今日世界至深。\n英國係第一、第二次世界大戰主要戰勝國，所以成為咗聯合國安理會常任理事國。佢亦係歐洲聯盟、北大西洋公約組織同英聯邦（大英帝國嘅繼任組織）成員國。\n2016年6月，英國舉行脫離歐洲聯盟嘅公投，結果脫歐派贏出公投，引起英國嘅社會撕裂，令到蘇格蘭、北愛爾蘭醞釀脫離英國。\n歷史.\n喺而家嘅英國境內，人類存在嘅最早證據可以追溯到大約78萬年前嘅英格蘭，喺英格蘭入面發現過最古老嘅原始人類骨骼可以追溯到50萬年前。現代人類喺舊石器時代晚期開始住喺嗰頭，而永久嘅定居點就大概喺過去6000年入面建立。而家不列顛嘅南部，包括大部分嘅英格蘭地區同威爾斯，亦都曾經係羅馬帝國嘅一個省。喺羅馬帝國嘅統治結束之後，日耳曼等民族開始遷入不列顛群島，英格蘭開始進入盎格魯-撒克遜時期，而基督教亦都係喺呢個時期開始傳入英國。1066年，法國諾曼第公爵威廉入侵咗英格蘭，並陸續征服不列顛群島各地，史稱「諾曼征服英倫」，歐陸文化喺係個時候逐漸傳入英國。與此同時，不列顛北部嘅蘇格蘭王國亦慢慢開始成形。\n而家嘅英國領土係過去幾百年入面多次合併嘅結果。喺10世紀嘅時候，蘇格蘭同英格蘭各自都係獨立嘅國家。1284年，威爾斯公國畀英格蘭控制，直到1535年成為英格蘭嘅一部分。1603年，英格蘭王國同蘇格蘭王國成為咗君合國，1707年正式合併為大不列顛王國。1801年，大不列顛王國同愛爾蘭王國（1169年至1691年間逐步畀英格蘭控制）合併，組成大不列顛與愛爾蘭聯合王國。1922年，愛爾蘭自由邦成立，而北愛爾蘭則繼續由英國政府控制，英國國名亦都喺1927年改為大不列顛及北愛爾蘭聯合王國。\n英國喺19世紀嘅時候係一個遙遙領先世界嘅一個大國，當時有「世界工廠」嘅稱號，亦都係世界上第一個工業化嘅國家，係西方資本主義嘅倡導者，並且係早期議會民主制嘅誕生地。無論係喺科學技術定係文學藝術方面都有顯着嘅頁獻。喺佢頂峰時期，大英帝國曾經控制世界五份之一嘅土地同人口，因為佢控制嘅土地覆蓋着地球大部分嘅經度，太陽時時刻刻都會照耀住英國嘅領土，所以英國又被稱為「日不落帝國」，係人類史上最大嘅帝國。即使到而家，太陽喺英國海外領地同埋以伊利沙伯二世為元首嘅英聯邦王國上空至今都仍然唔會落山。到到二十世紀前半葉，經歷咗兩次世界大戰嘅英國國力開始衰退。而喺後半個世紀入面，呢個龐大嘅殖民帝個嘅殖民地開始獨立。喺處理殖民地獨立問題嘅時候，英國利用「分而治之」嘅手段，喺務求該國最大利益嘅時候，畀咗原殖民地極大嘅不安定因素。最後一個脫離英國嘅殖民地，係喺1997年7月1號將主權移交畀中華人民共和國嘅香港。"}
{"id": "3536", "revid": "143999", "url": "https://zh-yue.wikipedia.org/wiki?curid=3536", "title": "微型小說", "text": "微型小說（英文：flash fiction），又叫小小說，原本係短篇小說嘅分支，喺順應現代人繁忙生活而發展成一種篇幅短小嘅小說。同一般小說一樣咁重視場景、個人形象、人物心理、敘事節奏。優秀作家可寫出轉折雖少意境深遠或轉折雖多卻清析動人畀人接近中篇小說嘅作品。\n微型小說頂嗮櫳去到 2,500 字咁長，一般大約 1,500 字。發展初期曾引起多人投入，因此手法並唔固定，算係新興體裁。但個篇幅亦令唔少作家放棄。現代有學者認定神話、傳奇、同埋字數少嘅話本小說屬於微型小說。但微型小說係近代名詞，係短篇小說分支，受過現代長篇小說影響。若做學術討論並唔適合概括神、異誌、傳奇、話本小說等具有早期發展特色作品。\n微型小說爭議除咗學術定位，重包括字數。由於微型小說喺國外傳入觀念，從一開始英文相同嘅1,000字到考量漢字白話文敘述嘅3,000字都有提出。目前出版商多要求2,500字以內，最好1,500字，以避開短篇小說3,000字爭議。"}
{"id": "3537", "revid": "143999", "url": "https://zh-yue.wikipedia.org/wiki?curid=3537", "title": "短篇小說", "text": "短篇小說（；），或者譯做短篇故仔，係泛指短、以散文形式存在嘅虛構故仔。「短」嘅定義有些少含糊，不過大致上係指篇小說係一般人可以一口氣由頭睇到落尾嘅，而喺廿一世紀初嘅英文圈，短篇小說有嚴謹啲嘅定義－以英文嚟講，字數响 1,000 至 10,000 字之間嘅散文虛構故仔都算係短篇小說，再長啲嘅就會俾人當係中篇小說（novella）或者長篇小說（novel）噉嚟睇。\n「短篇小說」嘅概念係喺 19 世紀左右先成形嘅：「短嘅故仔」呢家嘢查實歷史好悠久，同語言差唔多一樣咁古老－响公元前以至文明出現之前，一般人之間經已有好多口耳相傳嘅民間故仔，呢啲故仔短（一般人可以一嘢聽完）又可以有虛構性質，不過當時啲人多數唔識字所以冇寫低呢啲故仔；打後中世紀亦有出到好似童話呢啲「一般人可以一吓過睇完」嘅虛構故仔；而現代意義上嘅短篇小說－由玩寫作嘅人特登寫出嚟娛樂人嘅短散文式故仔－就係喺 1790 年代嘅英國度首次出現嘅。\n到咗廿一世紀初，短篇小說經已成為咗文學界嘅重要部份。好多作家都會寫短篇小說，並且將自己嘅作品喺文學雜誌或者選集等嘅地方發表。例如响 2017 年，短篇小說同選集淨係喺英國就經已創造咗值 5,880,000 歐羅咁多錢嘅銷售量，甚至有文學評論家話短篇小說搶咗長篇小說嘅風頭，搞到後者嘅市場萎縮咗。\n定義.\n喺定義上，短篇小說係指「短」嘅散文故仔作品，當中：\n不過「短」呢隻字嘅定義就有些少含糊，到咗廿一世紀初都仲有唔少嘅爭詏。喺最基本上，「短」篇小說要係一般人可以坐低然後一嘢過由頭睇到落尾嘅，例如美國浪漫主義作家愛倫坡（Allan Poe）就喺 1846 年撰文提到呢點，而俾人譽為英國科幻之父嘅 H. G. 威爾斯（H. G. Wells）就噉樣描述短篇小說呢樣嘢：\n要精確啲嘅話，「短篇小說」可以用字數嚟定義：喺廿一世紀初嘅英文圈，一篇散文虛構故仔通常要字數响 1,000 至 10,000 字之間，先至可以算係短篇小說；呢個數字可以視乎地區或者出版者而有異－有啲文學雜誌要求份作品字數响 1,000 至 4,000 字之間先可以算係短篇故仔，而 2020 年嘅美國科幻同奇幻作家協會就話字數要喺 7,500 以下，先肯當係短篇小說噉收份作品；喺實際出版上，短過 1,000 字嘅基本上實會俾人當係微型小說，而長過 10,000 字嘅通常都會俾人當做中篇小說或者長篇小說。另一方面，同期中文或者粵文嘅寫作圈，一般係用 2,500 字或者 3,000 字嚟做微型小說同短篇小說之間嘅界線。"}
{"id": "3539", "revid": "1811086", "url": "https://zh-yue.wikipedia.org/wiki?curid=3539", "title": "大角咀", "text": "大角咀（又寫做大角嘴；英文：Tai Kok Tsui）位於香港九龍旺角西面，屬於區議會嘅油尖旺區，但同深水埗區只係界限街之隔。\n嘴響唐人地理上來講就係尖凸出來嘅地，而大角嘴原本個形狀似一條長嘅釘插入海，所以叫佢做大角嘴。而民間貪方便，將嘴寫做咀嚼個咀。\n歷史.\n原本大角嘴係一個長形嘅半島，外海向住長沙灣，內海就對住芒角嘴，即係後尾嘅旺角嘴。個海角就好似一座長山。英國人接管九龍半島之後，就將大角嘴變船務後勤基地，有唔少船廠整船。而英國人就睇中大角嘴外側啱做船塢，就起咗大同船塢。家下重留少少嗰陣時嘅回憶，好似英文街名Anchor Street（晏架街），係船錨嘅意思。發展大角嘴後，亦都引發香港政府發展大角嘴北面嘅深水埗畀大量工人一個棲身之所。大角嘴內海填平之後，就變成一個工業住宅混合區。\n1980年代起，大角嘴開始人口老化，加上工業北移，唔少工廠都已經搬走晒，改做商業大廈。不過，大角嘴舊區仍然保留車房同五金工程呢啲輕工業。到1990年代，為咗起新機場同新港口，西九龍填海計劃畀咗大角嘴好大塊填地，同昂船洲整咗個港灣。新填地因為有奧運站，就自成一角做「奧運」嘅住宅區。而舊區仍然留響度。之不過，市區重建局已經落實咗幾個重建項目，未來大角嘴會有唔同面貌。\n自從奧運站嘅商業大廈，好似滙豐中心同中銀中心入伙，大角嘴食肆周圍都係，當中大角嘴靠食豬骨煲出名。\n人口.\n區內年齡層分佈平均，貧富家庭各佔一半比例。\n以前，區裏面治安情況好差。1992年，有個差人喺區裏面唔小心中槍。強姦打劫嘅事時有發生，所以區裏面好多居民都唔敢夜返屋企。隨住附近填海區大型屋苑陸續落成入伙，成個區嘅治安希望可以改善。\n市政.\n經過咗十幾年嘅努力，大角嘴居民成功爭取喺區裏面起市政大廈，而大角咀市政大廈已經喺2005年12月1號正式啟用。咁即係話，1988年起嘅大角咀臨時街市、1978年起嘅大角咀臨時熟食小販市場、1946年起嘅界限街街市同埋舊大角咀公共圖書館喺2005年11月30號正式閂門。"}
{"id": "3541", "revid": "62", "url": "https://zh-yue.wikipedia.org/wiki?curid=3541", "title": "短篇小说", "text": ""}
{"id": "3551", "revid": "214629", "url": "https://zh-yue.wikipedia.org/wiki?curid=3551", "title": "首爾", "text": "首爾（；）係大韓民國嘅首都，早響公元前18年開始建設。首爾本來叫做漢陽，日治時期就叫京城。戰後中文就叫佢做漢城（），但係서울其實係韓文固有詞，無對應漢字，而「漢城」只係中文為方便沿用舊名，直至到韓國官方公佈用譯音「首爾」為正式中文名。行政上叫（）。\n首爾係南韓最大嘅城市，雖然面積只有605平方公里，但係人口就有成1000萬，如果計埋周邊嘅地區，佢就係全球第三大城市。\n首爾亦係2013年廣州國際城市創新獎嘅其一得獎嘅城市。\n歷史.\n李朝前期嘅中國人曾經用「徐伐」、「徐弗」標記，李朝後期曾經喺官撰《東國文獻備考》等史書中用「徐遠」標記，安正福、李德武、金正浩三人分別喺《東史講》、《兩頁志》、《大東地志》中用「徐蔚」、「徐兀」、「徐鬱」嚟標記。其中「徐遠」係史書用得最多嘅漢字標記。\n地理.\n首爾位於朝鮮半島嘅中部，離著名嘅板門店休戰村有30公里。佢響漢江嘅下游位置，西面就係仁川港。\n首爾舊稱漢陽，漢係漢江，而陽係江北，即係漢江之北咁解。舊時王城就響漢江北便。\n氣候.\n首爾屬溫帶大陸性濕潤氣候。夏季受北太平洋高氣壓影響，高溫多雨；冬季受西伯利亞氣團影響，低溫乾燥。\n交通.\n首爾有京釜高速國道通去釜山，而2004年開通嘅韓國高速鐵路（KTX），大大縮短咗往來韓國其他地方同首爾嘅交通時間。\n由2001年開始，首爾嘅國際機場由金浦機場搬去新嘅仁川國際機場。\n運動.\n首爾曾經舉辦過三次大型體育盛事，第一次係1986年嘅第10屆亞洲運動會，第二次係1988年嘅第24屆夏季奧運會，第三次就係2002年嘅世界盃。\n改名風波.\n2005年1月19號，當時嘅漢城市長李明博公佈漢城將會改咗個中文名叫「首爾」。當時中國大陸好多人都唔接受呢個名，過咗一年，連中國大陸嘅新華社都開始用「首爾」。"}
{"id": "3556", "revid": "19607", "url": "https://zh-yue.wikipedia.org/wiki?curid=3556", "title": "广东话拼音", "text": ""}
{"id": "3558", "revid": "14", "url": "https://zh-yue.wikipedia.org/wiki?curid=3558", "title": "漢城", "text": ""}
{"id": "3576", "revid": "198212", "url": "https://zh-yue.wikipedia.org/wiki?curid=3576", "title": "馬丁路德金", "text": "馬丁路德金（Martin Luther King, Jr.，）係一個浸禮會牧師，而且係美國一個出名嘅民權主義者，宣傳非暴力同埋種族平等。馬丁路德金嚮1964年獲得諾貝爾和平獎，係呢個獎有史以嚟最後生嘅得獎者。1968年4月4號响田納西州孟非斯一間酒店嘅露台畀人槍殺。佢死後，美國總統卡特嚮1977年補頒總統自由章。死後嘅馬丁路德金，仍然一路影響住美國以至全世界嘅人民，猶其成為世界上黑人嘅模範。為咗紀念佢，美國設立咗馬丁路德金日。\n佢最出名嘅一句嘢係：「我有一個夢。」（I have a dream.）。《我有一個夢》係佢極為著名演說嘅題目。"}
{"id": "3588", "revid": "1616266", "url": "https://zh-yue.wikipedia.org/wiki?curid=3588", "title": "舞龍", "text": "舞龍係起源於中國嘅傳統舞蹈。舞龍同舞獅，古時係嚮一年中嘅大型節慶裏面節目之一。隨住華人移民到世界各地，而家舞龍呢個文化，已經遍及中國、台灣、香港、東南亞，以及歐美、澳紐各個華人集中嘅地區，成為中華文化嘅一個標誌。\n意義.\n龍，係中國嘅圖騰，龍代表咗中華民族，代表咗神州大地。龍係中國皇帝嘅象徵。\n作為一個中華民族引以為傲嘅標誌，龍圖騰嘅存在產生咗舞龍嘅文化。龍本身作為一個神秘而又傳奇嘅動物，可以嚮天上飛、水中游。傳說中就有海龍王掌管雷雨。中國人就依照佢哋嘅想像力，創造出舞龍嘅各種動作。\n嚮中國文化而言，舞龍帶有吉祥、興旺、太平、繁榮嘅意思。中國係農業國家，農民往往由於龍同天氣嘅關係，以拜祭、舞龍祈求有利耕種嘅天氣。\n傳統.\n點睛.\n舞龍嘅傳統包括一個點睛嘅儀式。古代嘅點睛係尊請皇帝嚟，以紅沙點龍睛，意謂賦予光明，賦予力量。係民間，則由識武術者，嚮表演一套武功之後點睛。點睛者，武術一個比一個高超，故而點出之睛亦愈見渾圓。所以古代點睛之處，往往係武林高手會集之處。\n現代嘅點睛儀式已經從古時演化，變由當地政府或組織最高代表出任呢個榮譽。\n音樂.\n鼓、鈸、鑼都係舞龍嘅配樂樂器，提供音樂效果同埋節奏，並且有指揮作用。\n鼓樂嘅風格，亦因地區、社會階層（民間、朝庭）之分亦有別。\n其他.\n傳統上，舞過一次嘅龍稱為老龍。農村嘅地方，都會將老龍保存，翌年又攞出另一條新龍黎舞。積聚落嚟龍身會被聯起，成為一條成百人嘅長龍。\n舞龍嘅同時，龍身旁邊會有魚同舞。\n風格.\n南龍.\n南龍，故名思議，係江南一帶發展出嚟嘅舞龍形式。\n南龍嘅龍身比較重，龍頭係成條龍最重嘅部份。南龍嘅風格係有氣勢。因為佢嘅重量，所以動作上嚟講，唔似北龍咁注重花巧，而係注重體力。\n引南龍嘅係一顆龍珠一個人，而加上龍身，通常就有十個人左右，龍身大約長九米。由於南龍唔要求靈活，所以，龍身可以係二十米、百米，甚至有千米長龍。龍頭大細，亦因應龍身長短而改變。\n嚮製作上，南龍比較傳統，龍頭都係用竹紙紮。傳統嘅龍身花紋係同布縫上去，而比賽龍嘅龍身花紋，為求輕巧，都係嚮布上畫出嚟嘅。而家大部份都係畫上去，甚至係電腦配合縫出嚟。\n南龍嘅動作，通常有盤圈、S彎、龍頭越過龍身等等。\n北龍.\n北龍係江北一帶發展出嚟嘅風格。\n以龍身嚟講，北龍龍頭比較細同輕巧，用料可以係傳統嘅紙紮，或者比較新穎嘅用輕身嘅膠質，以便作出多花款嘅動作，譬如：左右翻騰等等。有別於南龍，北龍嘅動作範圍細好多，故而所要求嘅體力亦相對降低。\n北龍嘅動作，通常都適宜嚮漆黑環境中進行。亦因為咁樣，製作北龍嘅物料都係會螢光。\n目前，北龍喺世界上比較流行。喺中國、香港、馬來西亞、星加坡等地方，都經常舉辦舞龍嘅龍藝賽事同表演。"}
{"id": "3592", "revid": "143999", "url": "https://zh-yue.wikipedia.org/wiki?curid=3592", "title": "散文", "text": "散文（；）最定義性嘅特徵係指一篇文字寫嘅作品寫到好似自然講嘢噉，例如廿世紀嘅中文書面語係想寫到似官話講嘢，粵文係想寫到似廣東話講嘢，英文係想寫到似英格蘭話講嘢。散文相對於（寫到唔似自然講嘢嘅）韻文或者詩。\n散文喺主題同體裁上唔限，可抒情、記敘、論理，唔似得韻文或者詩噉講究音韻排比。\n世界各地.\n而今全世界全部國家或者地區，只要係有文字忌語言，都會產生廣義或者狹義忌散文方式。廣義上邊忌散文，用咗好多口語對話，全面運用向文學、報紙、雜誌、百科全書、廣播、電影、歷史研究、哲學、法律同好多第啲形式忌交流。"}
{"id": "3593", "revid": "1318036", "url": "https://zh-yue.wikipedia.org/wiki?curid=3593", "title": "詩歌", "text": "詩係一種文學體裁，佢按照一定嘅音節、聲調同韻律嘅要求，用凝練嘅語言、充沛嘅情感以及豐富嘅現象嚟高度集中噉表現社會生活同埋人嘅精神世界。喺中國古代，唔合樂嘅稱為詩，合樂嘅成為歌。\n起源.\n詩係最古老亦係最具有文學特質嘅文學樣式。來源於上古人類嘅原始宗教、神話同埋口傳文學、勞動號子以及民歌。詩歌係詩同歌嘅總稱；逐漸開始，詩同歌撈埋，詩同音樂、舞蹈結合埋一齊，統稱做詩歌。中國詩歌有悠久嘅歷史同豐富嘅遺產，如《詩經》、《楚辭》同《漢樂府》以及無數詩人嘅作品；西歐嘅詩歌，由古希臘嘅荷馬、薩福、平達同古羅馬嘅卡圖魯斯、維爾吉、賀拉斯等詩人開啟咗創作之源。\n特點.\n詩歌高度集中咁概括、反映社會生活，飽含住作者豐富嘅思想同感情，富於想像，語言凝結而形象性強，具有節奏韻律，一般分行排列。\n古典詩歌形式採用逐句分行同押韻，現代詩歌嘅形式和內容已經極大豐富，伸縮性極強。"}
{"id": "3594", "revid": "1215592", "url": "https://zh-yue.wikipedia.org/wiki?curid=3594", "title": "韻文", "text": "韻文係講究格律嘅，甚至大多數要使用同韻母嘅字作句字尾，以求押韻嘅文體或文章。包括賦、詩歌、詞曲等。\n不同時代流行唔同嘅韻文文體。包括︰"}
{"id": "3595", "revid": "225296", "url": "https://zh-yue.wikipedia.org/wiki?curid=3595", "title": "詩經", "text": "《詩經》，原名《詩》，係中國最早嘅詩集。《詩經》現存詩305首（另外重有6篇係得個名而內容冇料到，所謂有目無辭，稱為笙詩），又叫《詩三百》。從漢起，儒家將佢奉為經典，嗰陣時開始就叫《詩經》。漢朝毛亨、毛萇曾註釋《詩經》，因此呢個版本嘅詩又叫《毛詩》。《詩經》入面嘅作者絕大部分已經唔知係咩頭咩路。\n《詩經》作品所涉及黃河流域，西起山西同甘肅東部，北到河北省西南，東到山東，南到江漢流域。\n史.\n成書.\n《詩經》中最早嘅詩，大概喺西周初期寫好，根據《尚書》所講，《豳風‧鴟鴞》係周公姬旦所作。最遲嘅作品喺春秋時期中寫，據鄭玄《詩譜序》，係《陳風‧株林》，跨越大概600年。\n有關收集同埋編選《詩經》嘅記載，有『王官采詩』同埋『孔子刪詩』嘅講法︰\n焚書.\n秦王政下令焚書，《詩》曾經消失於中土，討只存響記憶之中。秦亡漢起時，《詩》𩂇𩂇碎碎又畀人拎返出來。有啲係記憶抄寫，有啲係響舊宅度牆裏便搵到。最後經學者集合成書。漢尊崇儒家，將《詩》升到經嘅層次，所以叫《詩經》，是為《五經》之一。\n四書五經.\n大宋理學家朱熹，重新審訂《詩經》，係《四書五經》一部份。\n體例分類.\n關於《詩經》中詩嘅分類，有『四始六義』之說。『四始』指《風》、《大雅》、《小雅》、《頌》嘅四篇列首位嘅詩。『六義』就指『風、雅、頌，賦、比、興』。『風、雅、頌』係按唔同音樂同《詩經》分類，『賦、比、興』係《詩經》嘅表現手法。\n風、雅、頌.\n《風》又稱《國風》，一共有15組，《風》本來係樂曲嘅統稱。15組國風並唔係15個國家嘅樂曲，而係十幾個地區嘅樂曲。國風包括周南、召南、邶、鄘、衛、王、鄭、檜、齊、魏、唐、秦、豳、陳、曹嘅樂歌，共160篇。國風係當時當地流行嘅歌曲，帶有地方色彩。從內容上講，大多數係民歌。作者大多係民間歌手，但亦有個別貴族。\n對於《雅》嘅認識有各種唔同嘅觀點。一種觀點認為係指周朝直接統治地區嘅音樂，【雅】有【正】嘅意思，將這種音樂睇作【正聲】，意在表明同其他地方音樂嘅區別。亦有人話【雅】同【夏】相通，夏係周朝直接統治地區嘅稱呼。重有觀點認為，《雅》係指人人都明嘅典雅音樂。《雅》共105篇，分為《大雅》31篇同埋《小雅》74篇。《雅》多數係朝廷官吏同埋公卿大夫嘅作品，有一小部分係民歌。內容幾乎都係關於政治方面嘅，有讚頌好人好政嘅，有諷刺弊政嘅。只有幾首表達個人感情嘅詩。但係冇情詩。\n《頌》係貴族喺家廟中祭祀鬼神、讚美治者功德嘅樂曲，演奏時要配以舞蹈。又分為《周頌》、《魯頌》同埋《商頌》，共40篇。其中《周頌》31篇，認為可能係西周時嘅作品、多數喺周昭王、周穆王時代之前寫；《魯頌》4篇，認為可能係魯僖公時嘅作品；《商頌》就被認為係春秋以前宋國嘅作品。\n賦、比、興.\n『賦、比、興』係詩嘅表現手法。【賦】係直陳其事，描述一件事嘅經過。【比】係比喻，用一個嘢，比喻另一樣嘢。【興】係從一樣嘢，聯想去另外一樣嘢。\n序.\n序分為《大序》同《小序》。大序相信係詩經一部份，而小序係後加嘅解詩，又叫毛詩序。\n大序相傳係子夏所作，但亦有人唔同意咁講。\n毛詩序.\n西漢初年，傳授詩經嘅主要有四家。一係魯國人申公，一係齊國人轅固，一係燕國人韓嬰。但係呢三家著作除咗《韓詩外傳》，都已經唔喺度。另外一家係毛詩，即大毛公毛亨、小毛公毛萇所傳。現存嘅毛詩每篇都有一個題解，叫做「小序」。佢嘅作者大部分已不可考。而家一般都認為解說文字除少數幾篇可信以外，大部分都唔可信。但係毛詩序對後人嘅影響非常大。古人做詩、寫文章用典都鍾意用入面嘅解釋。\n詩目.\n風.\n《周南》講嘅係東周時洛邑以南，由周天子直接管嘅地方。計有《關雎》、《葛覃》、《卷耳》、《樛木》、《螽斯》、《桃夭》、《兔罝》、《芣苢》、《漢廣》、《汝墳》、《麟之趾》。\n《召南》講嘅係洛邑以西召國以南，由召公管嘅地方。計有《鵲巢》、《采蘩》、《草蟲》、《采蘋》、《甘棠》、《行露》、《羔羊》、《殷其靁》、《摽有梅》、《小星》、《江有汜》、《野有死麕》、《何彼襛矣》、《騶虞》。\n《邶風》（邶讀背）講嘅係邶國，係衞國所管嘅地方。查實三監之亂再分封，邶地一早拼入衞。而《邶風》內容都係講衞，所以歷代都唔明點解要分出來，重排響《衞風》之前。《邶風》計有詩十九首，分別係《柏舟》、《綠衣》、《燕燕》、《日月》、《終風》、《擊鼓》、《凱風》、《雄雉》、《匏有苦葉》、《谷風》、《式微》、《旄丘》、《簡兮》、《泉水》、《北門》、《北風》、《靜女》、《新臺》、《二子乘舟》。\n《鄘風》（鄘讀庸）講嘅係鄘國，係衞國所管嘅地方。查實三監之亂再分封，鄘地一早拼入衞。而《鄘風》內容都係講衞，所以歷代都唔明點解要分出來，重排響《衞風》之前。《鄘風》計有詩十首，分別係《柏舟》、《牆有茨》、《君子偕老》、《桑中》、《鶉之奔奔》、《定之方中》、《蝃蝀》、《相鼠》、《干旄》、《載馳》。\n《衞風》有《淇奧》、《考槃》、《碩人》、《氓》、《竹竿》、《芄蘭》、《河廣》、《伯兮》、《有狐》、《木瓜》。\n《王風》有《黍離》、《君子于役》、《君子陽陽》、《揚之水》、《中谷有蓷》、《兔爰》、《葛藟》、《采葛》、《大車》、《丘中有麻》。\n《鄭風》有《緇衣》、《將仲子》、《叔于田》、《大叔于田》、《清人》、《羔裘》、《遵大路》、《女曰鷄鳴》、《有女同車》、《山有扶蘇》、《蘀兮》、《狡童》、《褰裳》、《丰》、《東門之墠》、《風雨》、《子衿》、《揚之水》、《出其東門》、《野有蔓草》、《溱洧》。\n《齊風》有《雞鳴》、《還》、《著》、《東方之日》、《東方未明》、《南山》、《甫田》、《盧令》、《敝笱》、《載驅》、《猗嗟》。\n《魏風》有《葛屨》、《汾沮洳》、《園有桃》、《陟岵》、《十畝之間》、《伐檀》、《碩鼠》。\n《唐風》有《蟋蟀》、《山有樞》、《揚之水》、《椒聊》、《綢繆》、《杕杜》、《羔裘》、《鴇羽》、《無衣》、《有杕之杜》、《葛生》、《采苓》。\n《秦風》有《車鄰》、《駟驖》、《小戎》、《蒹葭》、《終南》、《黃鳥》、《晨風》、《無衣》、《渭陽》、《權輿》。\n《陳風》有《宛丘》、《東門之枌》、《衡門》、《東門之池》、《東門之楊》、《墓門》、《防有鵲巢》、《月出》、《株林》、《澤陂》。\n《檜風》（檜讀潰）有《羔裘》、《素冠》、《隰有萇楚》、《匪風》。\n《曹風》有《蜉蝣》、《候人》、《鳲鳩》、《下泉》。\n《豳風》（豳讀濱）有《七月》、《鴟鴞》、《東山》、《破斧》、《伐柯》、《九罭》、《狼跋》。\n小雅.\n《小雅》約莫十首一組，以第一首為目，目叫某某之什。當中《南陔》、《白華》、《華黍》三篇未搵得返。\n《鹿鳴之什》有《鹿鳴》、《四牡》、《皇皇者華》、《常棣》、《伐木》、《天保》、《采薇》、《出車》、《杕杜》、《南陔》。十首之中，《南陔》己佚。\n《白華之什》有《白華》、《華黍》、《魚麗》、《由庚》、《南有嘉魚》、《崇丘》、《南山有臺》、《由儀》、《蓼蕭》、《湛露》。十首之中，《白華》、《華黍》兩首己佚。\n《彤弓之什》有《彤弓》、《菁菁者莪》、《六月》、《采芑》、《車攻》、《吉日》、《鴻鴈》、《庭燎》、《沔水》、《鶴鳴》。\n《祈父之什》有《祈父》、《白駒》、《黃鳥》、《我行其野》、《斯干》、《無羊》、《節南山》、《正月》、《十月之交》、《雨無正》。\n《小旻之什》有《小旻》、《小宛》、《小弁》、《巧言》、《何人斯》、《巷伯》、《谷風》、《蓼莪》、《大東》、《四月》。\n《北山之什》有《北山》、《無將大車》、《小明》、《鼓鍾》、《楚茨》、《信南山》、《甫田》、《大田》、《瞻彼洛矣》、《裳裳者華》。\n《桑扈之什》有《桑扈》、《鴛鴦》、《頍弁》、《車舝》、《青蠅》、《賓之初筵》、《魚藻》、《采菽》、《角弓》、《菀柳》。\n《都人士之什》有《都人士》、《采綠》、《黍苗》、《隰桑》、《白華》、《緜蠻》、《瓠葉》、《漸漸之石》、《苕之華》、《何草不黃》。\n大雅.\n大雅約莫十首一組，以第一首為目，目叫某某之什。\n《文王之什》有《文王》、《大明》、《緜》、《棫樸》、《旱麓》、《思齊》、《皇矣》、《靈臺》、《下武》、《文王有聲》。\n《生民之什》有《生民》、《行葦》、《既醉》、《鳬鷖》、《假樂》、《公劉》、《泂酌》、《卷阿》、《民勞》、《板》。\n《蕩之什》有《蕩》、《抑》、《桑柔》、《雲漢》、《崧高》、《烝民》、《韓奕》、《江漢》、《常武》、《瞻卬》、《召旻》。\n周頌.\n清廟之什\n《清廟》、《維天之命》、《維清》、《烈文》、《天作》、《昊天有成命》、《我將》、《時邁》、《執競》、《思文》。\n臣工之什\n《臣工》、《噫嘻》、《振鷺》、《豐年》、《有瞽》、《潛》、《雝》、《載見》、《有客》、《武》。\n閔予小子之什\n《閔予小子》、《訪落》、《敬之》、《小毖》、《載芟》、《良耜》、《絲衣》、《酌》、《桓》、《賚》、《般》。\n魯頌.\n《駉》、《有駜》、《泮水》、《閟宮》。\n商頌.\n《那》、《烈祖》、《玄鳥》、《長發》、《殷武》。\n評價同影響.\n《詩經》深深影響中國嘅文學、語言、思想、政治。\n孔子好鍾意《詩經》，話：「詩三百，一言以蔽之，思無邪」、「溫柔敦厚，詩教也」（即以為讀詩可澄清心靈，係最佳教化工具）、甚至「不學詩，無以言」。孔子認為，研讀詩可以培養聯想力，提高觀察力，學習諷刺；詩中嘅道理可以用嚟侍奉父母，服侍君主，從而做到齊家，治國，平天下。\n喺古代，《詩經》重有政治用途。春秋各國外交嗰陣，經常借唱詩或奏詩嚟表達一啲唔想講或者係想講又講唔出口嘅話，或者講咗出嚟會傷害到人嘅嘢，類似現今嘅外交辭令。\n詩經係中國現實文學嘅先河。\n現今有人研究詩經嚟比較古今音韻，發掘上古歷史。古今研究《詩經》嘅著述多到數都數唔晒。"}
{"id": "3596", "revid": "1860665", "url": "https://zh-yue.wikipedia.org/wiki?curid=3596", "title": "廣州", "text": "廣州（，耶魯拼音：Gwóngjàu，漢語拼音：Guǎngzhōu，郵政式拼音：Kwangchow；傳統外文名：Canton；官方外文名：Guangzhou），簡稱穗（），又叫羊城（）、花城（）同穗城（）。以前叫省城（），可簡稱為省或城，古時稱為番禺或南海。行政上叫廣州市（），係中國第三大城市，華南地區第一大城市，廣東省省會。廣州係華南地區重要嘅政治、經濟、科技、教育同交通中心。又係中國嘅特大型城市、五大國家中心城市之一，15個副省級城市之一。\n地理同氣候.\n廣州喺東經 112°57'至114°3'，北緯 22°26'至23°56'間。地勢東北高、西南低，北部係森林丘陵區；中部係丘陵盆地，而南部就係沿海沖積平原。珠江連埋佢嘅支流橫穿成個廣州市。氣候屬亞熱帶季風氣候，全年平均氣溫 20 - 22 攝氏度，相對濕度 77%，市區年降雨量約莫 1,720 毫米。\n廣州嘅四個方位之最當中，最東邊係從化呂田嘅桂峯山；最南邊係南沙區萬頃沙嘅二十一涌；最西邊係花都赤坭嘅珊瑚村；最北邊係從化呂田嘅蓮麻村。\n廣州喺中國南方，廣東省嘅東南部，珠江三角洲北緣，西江、北江、東江三江匯合處，瀕臨南中國海，東連惠州市博羅、龍門兩縣，西鄰佛山市嘅三水、南海同順德區，北靠清遠市嘅市區同佛岡縣同韶關市嘅新豐縣，南接東莞市同中山市，隔海同香港、澳門特別行政區相望，地理位置優越，係「海上絲綢之路」起點（去東南亞同南亞），被稱為中國嘅「南大門」。\n行政.\n清朝.\n今日一般指廣州，大清時嘅省城，或者廣東省城，或者廣州城。範圍只包括白雲山以南嘅珠江兩岸，即係城，同埋城周圍西關、河南等地方。城嚴格來講唔係行政區，只係集中廣東省、廣州府、番禺縣同南海縣官署嘅地方。而當時廣州個名，係講比較大嘅府，包括埋成個珠江三角洲同新安縣。而大嘅廣州府，隸廣肇羅道。\n兩廣總督本來駐肇慶，乾隆十一年改駐省城。\n民國.\n去到中華民國時期，先至將省城劃做廣州市，作為一個政區來管理。\n共和國.\n因為都市急速擴展嘅關係，響中華人民共和國時期，尤其係1980年代之後，將隔離嘅縣拼埋入去廣州市行政。呢啲縣包括番禺、花縣、增城同埋從化。\n家下.\n家下廣州市轄有11個市轄區\n註：昔日東山區已併入越秀區成為而家嘅越秀區，以前嘅芳村區已併入荔灣區成為而家嘅荔灣區；原蘿崗區、黃埔區合併，成立新黃埔區；番禺區南邊幾個鎮劃咗去南沙區。從化、增城由縣級市升格成市轄區。\n名.\n秦始皇三十三年統一嶺南後，建南海郡，郡治為番禺城，即今日嘅廣州城，因為噉，「南海」同「番禺」又係廣州嘅古稱。到咗公元226年，孫權為方便統治，又將交州東部分出來作為廣州，廣州由此得名。之不過呢個州係同而家省級一樣，唔係市名。去到大宋，廣州範圍又縮細。而廣州治所就喺番禺城（即現時廣州舊城）。直至1921年2月15號，民國成立市府廳，先至用廣州來指個城。\n廣州又叫做五羊城、羊城同埋穗城。又因為四季花開不敗，又叫花城。羊城之名，係來自一則神話。傳說周代嗰陣，廣州一帶連年災荒，民不聊生。有一日，南海天空飄來五彩祥雲，五仙人騎住五隻羊，各帶住一串穀穗，降臨此處，送穀畀居民，祝福呢度五穀豐登、永無饑荒。之後仙人飄走，留低五隻羊，化成石頭。為咗紀念此神話傳說中嘅五仙同五羊，廣州有五仙觀同埋喺越秀公園嘅五羊石像。\n英文名.\n廣州嘅英文名本來係Canton，重有用國語威妥瑪拼音拼寫嘅英文名Kwangchow，而家多數人改咗用普通話拼音Guangzhou，但剩低廣州友誼商店環市東總店嘅門上舊招牌重用Kwangchow呢個名；廣交會英文叫Canton Fair。呢幾年，廣州民間建議叫返廣州做Canton，例如2009年，有政協委員建議將廣州塔嘅英文名命名為「Canton Tower」，以充分利用「Canton」呢個國際知名嘅名，最後廣州塔嘅英文係「Canton Tower」。\n而家有唔少人以為Canton係指廣東省而唔係廣州。實際上西方語言中Canton一詞最早係葡萄牙人喺16世紀嗰陣音譯嘅。嗰時省城重未叫做「廣州」，所以西方人就直接用省名來指代省城。但係正如權威嘅西文字典對於Canton嘅記載，呢個詞傳統上就係廣州市嘅同義詞，廣州國際機場嘅國際通用代碼亦係CAN。\nCanton嘅派生詞Cantonese最原始嘅意思係指廣東省城人同省城話。但後來呢個詞嘅意思擴大咗，可以用來表示同省城話有親緣關係嘅一組漢語方言，亦即係粵語；又可以表示省城之外嘅粵人。\n史.\n廣州有字史約莫2200年，但係早喺5000幾年前嘅新石器時代，呢一帶就經已有百越人喺度住。\n1949年之後，曲江、英德、封開同香港呢啲地方都發現過舊石器時代文物，但係廣州就重未發現過舊石器遺物。\n秦漢.\n秦始皇三十三年廣州係南海郡治同番禺縣治。之後，廣州城開始逐步發展。漢初趙佗據有嶺南，成為第一代南越王，響番禺（家下廣州城）定都。漢武帝元鼎六年設返南海郡，番禺為郡治。元封五年番禺屬交州。建安二十二年交州廣信（而家嘅廣東封開）移治到番禺，為州、郡、縣同治。\n三國到隋唐.\n三國吳黃武五年，將交州合浦以北地段分出設置廣州。晉朝設廣州南海郡，一直持續到南北朝。隋文帝廢南海郡，設廣州總管府。仁壽元年因避太子楊廣之諱而改為番州。大業三年設返南海郡，屬番州。大唐武德四年復置廣州，起初係總管府，後來改為都督府。貞觀元年設嶺南道，治所喺廣州番禺。天寶元年，廣州改為南海郡；乾元元年又叫返廣州。咸通三年嶺南分東、西二道，廣州係嶺南東道嘅治所。\n五代到宋元.\n五代為南漢國都，改稱興王府，並廢南海縣改設咸甯、常康二縣。宋太祖開寶四年滅南漢，廢興王府同咸甯、常康兩縣，叫返廣州，轄南海、番禺、增城、清遠、懷集、信安、新會、東莞八縣，屬嶺南道。大宋至道三年設廣南東路，廣州番禺係治所。大觀元年升為帥府，祥興元年改為翔龍府。元朝至元十五年係江西行中書省轄下嘅廣東道同廣州路嘅治所。\n明清到而家.\n大明洪武元年設廣州府，廣東布政使司、廣州府及番禺與南海縣治。大清時係廣東省會、廣州府同番禺與南海縣治。民國元年廢廣州府。1918年設廣州市政公所。1921年立市政廳，係廣州建市嘅開始，仍然係省會。1930年改設特別市，同年改省轄市。1938年10月21號至1945年8月15號，俾日軍佔領。1947年恢復為國民政府行政院院轄市。\n1949年10月14號，由陳賡將軍率領嘅中國人民解放軍擊敗咗守衛廣州嘅國民革命軍，佔領廣州城。之後廣州成為中華人民共和國中央人民政府直轄市、廣東省人民政府駐地。1954年改省轄市至今。1984年10月，劃為國家計畫單列城市。\n對外貿易史.\n廣州係古代中西交流史上著名嘅海上絲綢之路嘅始發港，作為中國最早對外開放並從未關閉過嘅貿易通商口岸。清朝閉關時期嘅廣州十三行更係全國唯一嘅對外通商口岸，「一口通商」令當時嘅廣州（歐洲商人稱Canton）得以獨攬全國外貿，國際知名度迅速提高，成為廣州史上最輝煌嘅時期之一。而家，廣州每年兩屆嘅廣交會仍然係中國對外貿易嘅重要渠道。\n近代革命.\n廣州係中國近代革命之源。1841年三元里抗英、1911年黃花崗起義都喺廣州發生。1924年，孫文喺廣州黃埔開黃埔軍校，幫國民革命軍培養軍事人才。佢死後，國民革命軍將廣州作為北伐嘅大本營。同時期，毛澤東、彭湃班人喺度開農民運動講習所，培養中國共產黨骨幹。1927年，張太雷、葉挺、葉劍英等人喺度起義（又叫「紅花崗起義」，「廣州暴動」）。魯迅、郭沫若、郁達夫等都喺廣州講過新思想。\n古蹟.\n廣州市內嘅國家級、省級、市級文物保護單位總共有差唔多300個。其中有19個國家重點保護單位，47個省級文物保護單位同超過200個市級文物保護單位。城區中山四路一帶先後發掘出秦漢造船遺址同西漢南越國宮署遺址，其中南越國宮署遺址兩次被評為中國大陸「全國十大考古新發現」。2014年12月，第一、二批廣州市歷史建築公佈。\n廣州主要嘅歷史遺產包括：\n2003年，從化陸氏廣裕祠嘅保護修復項目攞到聯合國教科文組織亞太地區文化遺產保護獎第一位。\n2007年，南越國宮署遺址、南越王墓、南越國水閘遺址等三個南越國史跡聯合申報聯合國世界遺產。\n人口.\n2015年底，全市常住人口1,667萬，戶籍人口770萬（2014年），非戶籍人口840萬（2014年），市區常住人口874.73萬（2007年），戶籍人口636.77萬（2007年）。\n外地人口.\n廣州市因爲係廣東嘅省會，作為中國最大嘅城市之一，加埋係中國四大城市之中，北京、上海、深圳都已經開始對外地人設置門檻，導致大量嘅外地人湧入廣州做嘢，但係本地人同外地人嘅關繫好難協調，製造咗一系列嘅社會問題。廣州因容量、就業承受力有限，冇辦法容納全國各地嘅外省民工。廣州嘅治安環境受到嚴峻嘅考驗，「兩搶一盜」事件經常發生，城中村重特別犀利。調查話80%被捉嘅犯人都係外省人。噉就導致咗廣州市民嘅排外情緒。2008年農民工佔咗廣州人口嘅40％，大部分係女農民工，多數都係四川人同埋未結婚嘅（61.7％未婚，38.3％已婚）。\n經濟.\n1970年代尾中國大陸改革開放後，廣州經濟發展好快，2013年全市地區生產總值為15420億緡人民幣，經濟總量喺全國主要城市中位居第三；全市人均GDP為120515元人民幣，按常住人口平均數計，折19459美元。\n文化.\n飲食文化.\n廣州飲食出名，有講「食在廣州」。\n全市每年餐飲總額成幾千億，係中國大陸各市之首。每年開「美食節」，促進飲食業。\n語言文化.\n廣州主要講廣州話，不過廣州市境內亦有唔少客家人，所以客家話都有人講。中國語言排名第三位。家下全世界粵語人大概1億2千萬，分佈好闊，流通海外唐人社區，有好強影響同生命力。廣州話（粵海片）係粵語最流通嘅音，以粵語為載體嘅藝術包括粵劇、粵曲、南音、鹹水歌。\n1980年代以後，廣州外來人口大增，同時中國大陸勁推普，所以而家廣州嘅廣州話人口跌緊。但好多後生仔女都重係講廣州話。\n對外交通.\n火車.\n廣州係中國大陸鐵路四樞紐之一。京廣（北京至廣州）、廣九（廣州至香港九龍）、廣三（廣州至佛山三水區）、廣梅汕（廣州至梅州及汕頭）等多條鐵路喺度交匯。\n以前廣州最大嘅火車站係廣州火車站（位於越秀區環市西路）以及廣州火車東站（位於天河區天河北路）。而位於廣州市番禺區嘅廣州南站目前已經投入使用，成為中國最大嘅火車樞紐之一，京廣客運專線（北京至廣州）、廣深港高鐵（廣州經深圳至香港）、南廣高鐵（南寧至廣州）、貴廣高鐵（貴陽至廣州）同廣珠城際軌道交通等多條主要高鐵線路嘅啟始站。呢三個火車站都有地鐵經。\n機場.\n廣州市喺2004年8月5號啟用新白雲機場，同時關閉已經有72年歷史嘅舊白雲機場。廣州新白雲國際機場喺廣州市北部，白雲區人和鎮同花都區新華鎮交界處，距廣州市中心嘅直線距離約28公里。沿機場高速公路往返市區大約需要20分鐘。新機場係目前中國大陸嘅三大樞紐機場之一。\n廣州新白雲國際機場已開通大約120條國內外航線，2004年旅客輸送量2,032萬人次。目前新機場2期工程已經啟動，預計到2010年廣州舉辦亞運會時年客運量可能超過4,500萬人次。\n公路.\n廣州係華南地區公路網嘅樞紐，同海南以外嘅所有鄰省及廣東省內所有地級市都有高速公路連埋，已建成通車嘅高速公路及快速路分別有廣州環城高速公路、廣深高速公路、廣佛高速公路、機場高速公路、廣清高速公路、廣湛高速公路、廣惠高速公路、南沙港快速路、華南快速幹線、廣園快速路、廣三高速公路同廣肇高速公路、廣梧高速公路、樂廣高速公路、從莞深高速公路、派街高速公路，加上渝湛高速公路、粵贛高速公路、京港澳高速公路以及汕汾高速公路。105國道、107國道、324國道穿越市區，106國道、321國道就以廣州為終點，325國道就以廣州為起點。\n長途大巴.\n廣州有19座長途大巴客運站分佈市區各處，包括廣東省汽車站、廣州市汽車站、天河客運站、番禺客運站、芳村客運站、滘口客運站、越秀南客運站、羅沖圍客運站、海珠客運站、黃埔客運站、夏茅汽車站、永泰汽車站、廣園客運站、天河大廈錦漢客運站、廣佛客運站、廣州東站汽車客運站、東圃客運站、從化汽車站、花都客運站，其中省汽車站及市汽車站嘅路線最集中，每日有幾班城際巴士來往廣東省各地及廣東省周邊省份，其中去佛山、珠海、深圳、東莞等地有直達班次（或中途停1至2個站點）。\n市內交通.\n地鐵.\n票價由2蚊至到20蚊人民幣，APM（珠江新城旅客自動輸送系統）全程2蚊。\n巴士.\n目前廣州市嘅巴士、電車總數超過 8000 部，營運線路超過 370 條，係中國大陸公共交通最發達嘅城市之一，但同時由於巴士過多而引起嘅交通堵塞就日益明顯，特別係喺市中心，比如天河體育中心站經常可以見到超過二十部巴士同時入站。廣州巴士線路都有冷氣車。至於票價就冇統一規定，視線路、車型同埋營運公司而定，市區線多數係冷氣車2蚊，非冷氣車 1 蚊，部分去大學城、過洛溪大橋、琶洲大橋嘅線路係 3 蚊，去花都新華、從化街口、番禺市橋、增城新塘、增城荔城嘅線路要 10－15 蚊。服務時間多數係朝早 6 點至夜晚 10 點；廣州市有多間巴士運營公司，其中經營市區線嘅公司分別有廣州一汽巴士、廣州市第二公共汽車、廣州市第三公共汽車、廣州市電車公司、廣州市新福利巴士、廣州冠忠巴士、珍寶巴士、新穗巴士、白馬巴士、馬會巴士、溢通巴士、興華巴士、榮泰巴士（而喺2008年，廣州市交委對各間巴士公司進行重組，重組後市民祗見到廣州市第一巴士公司、廣州市第二巴士公司同廣州市第三巴士公司）；廣州新世界巴士公司主要經營來往番禺嘅線路。廣州市亦設有夜班冷氣線路，方便市民夜間出行；線路由夜1 － 夜104路，共有 104 條線路，收費標準為非冷氣車個半-2個半，冷氣車 3-4 蚊。喺2007年底至2008年，廣州市交委對市內巴士線路進行調整，並且開始營運「4」字頭冧巴嘅小巴線路服務，小巴主要行駛喺偏遠郊區、市內大型巴士入唔到嘅狹窄道路以及作為接駁地鐵站服務之用，但係一度無乜人搭，引來唔少批評。\n無軌電車.\n廣州市無軌電車喺1960年通車，第一條無軌電車路線由越秀公園至中山三路大東門，稍後延長至農林下路，即係而家嘅東山電車總站，直到今日，廣州依然係廣東省入面唯一一座有無軌電車系統嘅城市，路線增加到目前嘅 14 條，14 條電車路線分別如下：\n其中112、113、114 係首批過珠江嘅路線，112 路行經江灣大橋，113 路行經解放橋，114 路行經人民橋，夜78係首條夜班無軌電車線路，現時廣州電車都係冷氣車2蚊，而夜班車3—4蚊。\n的士.\n目前廣州市嘅的士車身五顏六色，其中多數為紅、黃、藍、綠、啡五色，唔同嘅車身顏色表示分屬廣州交通集團、廣駿旅汽的士、白雲出租汽車集團、天湖統一、穗盟五間的士公司，規模細嘅公司唔可以揀顏色，一定係：綠色，而規模大嘅公司就可以揀顏色。黃色的士大部分都係由廣州人開，而其他色嘅的士係由「外地」嘅人去開嘅。唔同嘅公司啲的士價格都一樣，經多次調價後，現時市區內起步價10蚊（唔使加收燃油附加費），2.5 公里後夏利車（基本被淘汰）每公里 2.2 元，其他車型每公里 2.6 元，如果路程超過 35 公里就要加收 50% 嘅空駛費。增城、從化兩市嘅的士單價分別係每公里 2 蚊同每公里 1.6。\n渡輪.\n市內渡輪碼頭：\n水上巴士.\n為緩解陸上交通，政府喺2007年推出水上巴士項目，由原來嘅渡輪擴展而成。首條航綫係：中大碼頭--天字碼頭--西堤碼頭--芳村碼頭，打算重會繼續開拓新綫路。\n有軌列車.\n由廣州地鐵營運，由萬勝圍到廣州塔，兩個終點站都轉到廣州地鐵。票價全程2蚊，目前已經有海珠區嗰條投入營運，總共有12個車站開通咗。\n國際交往.\n截至2016年6月，廣州市經已正式同下面 34 個國際城市相互結為友好城市：\n旅遊.\n羊城八景.\n羊城八景係指喺廣州區內最著名嘅8個旅遊景點。自大宋以來，依據當地人嘅評價來評定八景。以下係2011年廣州嘅羊城新八景：\n運動.\n運動場館.\n運動場:\n廣州主辦過第一屆女足世界盃，開過第六屆及第九屆中華人民共和國全國運動會，2004年7月1號攞到第16屆夏季亞洲運動會嘅主辦權；廣州亞運會喺2010年11月12號到27號舉行。\n中國超級足球聯賽.\n廣州有兩支中超球隊廣州恆大同廣州富力。其中廣州恆大淘寶分別由2010年開始喺中超6連冠，攞咗2次足協盃同3次超霸盃，同埋攞過2次亞冠冠軍。\n註.\n讀音"}
{"id": "3602", "revid": "158703", "url": "https://zh-yue.wikipedia.org/wiki?curid=3602", "title": "崔琦", "text": "崔琦（Daniel Chee Tsui，）係1998年諾貝爾物理學獎嘅得獎者。佢喺中華民國河南寶豐出世，1951年一個人走到去香港，之後喺香港培正中學讀書。喺培正中學畢業之後考到入香港大學，但係佢要咗教會嘅獎學金，去咗美國留學。\n1958年，崔琦入讀美國伊利諾州奧古坦娜學院（基督教學院），主修數學。崔琦畢業之後考入芝加哥大學物理系，重喺1967年攞到博士學位。1968至1982年佢喺貝爾實驗室擔任研究員，做固態物理嘅研究。1982年轉任普林斯頓大學電機工程系教授直到而家。"}
{"id": "3603", "revid": "1723085", "url": "https://zh-yue.wikipedia.org/wiki?curid=3603", "title": "電腦", "text": "電腦即係「電子腦袋」（部嘢本身用電去行，要用人去聯，聯想到同人個腦好似），中國大陸以前叫做計算機或者電算機（即係「計算嘅機器」），係按照一系列指令（又叫程式）嚟處理數據嘅機器。\n電腦用途廣泛。其實電腦係一種可以處理任何資訊嘅機器。根據邱奇-圖靈假設，即使係具有最小能力嘅電腦，只要有足夠記憶體同時間，都可以完成下至電子手帳（PDA）上至超級電腦等電腦嘅工作。因此，同樣嘅電腦設計不但可用於計算工資單，甚至可以用嚟控制無人太空穿梭機。而家電腦比起早期嘅設計無論喺速度同數據處理量方面都要高好多。而由英特爾（Intel）名譽董事長摩爾經過長期嘅觀察之後發表現嘅摩爾定律更加認為每隔18個月集成電路（IC）上面可以容納嘅電晶體數目就會增加一倍，亦暗示電腦嘅性能都會翻一翻。\n電腦嘅外型有好多種，最初嘅電腦有成間戲院咁大。而家都重有咁大嘅電腦設備，而且專門用於科學計算同埋大公司（例如銀行）所需嘅事務處理，呢種超級電腦通常稱為大型機（Mainframe）；而個人使用嘅較為小型嘅電腦，稱為個人電腦（Personal Computer, PC）；便攜式可移動嘅電腦就叫做手提電腦或者膝上型電腦（Laptop Computer）。個人電腦同埋膝上型電腦係隨處可見嘅資訊處理同通訊工具，亦係廣大非專家概念中嘅「電腦」所指。不過，而家用得最多嘅電腦其實係嵌入式電腦，一種用於控制各種設備嘅電腦，用嚟控制比如飛機、數碼相機（Digital Camera, DC）等。\n電腦嘅誕生.\n電腦嘅祖先包括算盤同（公元前87年希臘人用嚟計行星運行嘅工具）。中世紀末期，歐洲數學同工程學又開始開花；1623年，就成功整咗第一部機械計數機。\n1820年，巴貝治 () 第一個設計出可以編寫程式嘅電腦。不過由於嗰時技術有限，錢亦都唔夠，設計冇即時實現到。之但係，一啲技術好似打窿咭同埋真空管，響19世紀末證明咗喺電腦運算係好有用。整咗部機器，可以自動處理大量打窿咭。\n20世紀頭半截，有好多科學運算要用到一啲好專門同精細嘅類比電腦。呢啲電腦，直接利用機械或電學來模擬問題。不過自從有咗可以寫程式嘅數位電腦，就好少用到喇。\n喺1930、40年代，更強同靈活嘅計算設備連續建成，逐漸形成現代電腦嘅雛型，譬如1937年對數位電子技術（由克勞德・沙朗發明）同更靈活嘅編造程式性能，但係咁並唔代表\"第一部電腦\"已經誕生。呢段時期嘅成就有，Atanasoff-Berry Computer（1937年），用閥門（真空管）去計二進制數字同埋保存記憶嘅機器；英國Colossus computer（1944年），只能夠運行小量程式但可以用閥門去重編程式；美國 Electronic Numerical Integrator and Computer（，1946年）- 第一種真正通用機器，但重用十進制同仍有固定結構令佢每次使用都需要再次輸入程式；以及Konrad Zuse's Z machines，用機電Z3（1941年）係第一部機器去執行二進制算術同埋程式。\n負責起ENIAC個小組，睇到部機嘅瑕疵，就設計咗一個更有彈性，更好嘅架構，叫做記低程式架構（）。佢可以話係所有現代電腦嘅基礎。1940年代尾，有唔少小組開始發展呢類電腦。第一部係響英國完成。第一部行得嘅叫小規模實驗機器（），不過，第一部實用版就叫做EDSAC。\n1950年代開始，由閥門推動嘅電腦投入服務，直到佢哋喺1960年代俾晶體管電腦取代為止。晶體管相比起閥門來講又細又快，而且價錢平啲，重更加可靠，結果晶體管就喺呢個優勢下被大量投入工業生產。到咗1970年代，集成電路嘅採用令電腦能夠喺足夠低嘅成本下，令到大眾都可以擁有一部類似現今嘅電腦。\n電腦原理.\n雖然電腦技術喺四十年代第一代通用電子電腦後已經發生咗好大嘅變化，不過大部分電腦重喺用緊存儲程式架構（亦叫做馮諾依曼架構，加因文中描述嘅主要發明人大概係ENIAC設計師J.Presper Eckert同John William Mauchly）。該設計令共用電腦成為現實。\n該架構描述嘅電腦包括四部分：計算同邏輯單元（ALU）、控制單元、內存、輸入同輸出設備（統稱I/O）。呢啲部件俾一捆線（bus）連住，一般由定時器或時鐘驅動（雖然其他事件亦可以驅動控制電路）。\n概念上，電腦嘅記憶可以當做一行格仔（\"cells\"）。每格以一個數目做佢嘅地址，而且可以儲（音「草」，中上聲）一定量數據。\n輸入/輸出設備.\n輸入/輸出設備，一般簡稱（由英文變化出來），係一切幫部電腦同另一部電腦或者外界溝通嘅設備嘅統稱。呢啲輸出可能係直接畀人睇嘅，亦都可以係畀另一部靠呢部電腦啲輸出來運作嘅電腦睇嘅。例如一個機械人嘅運算輸出就主要係畀佢自己啲手腳用。\n相比起而家啲電腦，第一代電腦啲輸入同輸出設備就認真係有限公司。嗰陣時啲電腦靠打窿咭（）做輸入，將啲嘢質入個記憶體度做計算，然後用打印機將個計算結果印出來。當時啲打印機多數係由電報機改裝出來。咁多年來，科技發展令到電腦多咗好多唔同嘅輸入輸出設備。好似而家啲個人電腦咁，鍵盤（）同埋滑鼠（）就係最常用嘅輸入裝置，而熒光幕（ / ）就係最常用嘅輸出裝置。當然，好多時都會用到其他裝置，例如打印機、喇叭、同埋耳筒。其實而家嘅人用電腦重有好多唔同方法做輸入，數碼相機就係一個輸入視訊嘅裝置。另外重有兩種好舉足輕重嘅輸入輸出裝置，就係次級記憶裝置（），例如硬碟（）、光碟（），同埋快閃記憶（），係一啲存取速度比記憶體等主要記憶裝置（）較慢但係較平、大容量嘅儲存媒體，畀人用來放資料遲啲攞番出來用或用來備份資料；另一類就係用來接駁電腦網絡，佢哋賦予咗電腦互相溝通嘅能力，令到電腦可以做嘅嘢多好多。而家快速增長緊嘅互聯網將全世界每一部電腦連埋一齊，令電腦獲取資訊越來越方便。\n程式.\n電腦程式係一列畀電腦執行嘅指令，佢哋可以由解決簡單問題嘅幾個指令去到一啲包含數據表嘅複雜指令。好多電腦程式包含數以百萬計嘅指令，當中大部分係重覆嘅，一部普通嘅電腦可以喺一秒內執行約三十億個指令（2005年）。一部電腦行得好快，唔係因為佢哋可以執行一啲好複雜嘅指令，而係因為佢地識得根據編程員將好複雜嘅指令變成好簡單嘅程式語言之後好準確咁將佢哋執行出來。\n實際上，編程員唔會用機器語言（machine code）寫程式，因為咁寫程式會令到寫程式好困難，好冇效率同埋好易出錯。雖然用程式語言寫程式都容易出錯，但係用機器語言寫程式要偵錯就真係難過登天。反之，編程員通常都會用一啲高等程式語言來寫程式，再用預先設計好嘅編譯器（compiler）或者直譯器（interpreter）將程式語言變成機器語言。有啲程式語言同機器語言好接近，例如比較低等嘅集合語言（assembly language）；另一方面，Prolog之類嘅高等程式語言就係根據抽象原則建構出來，佢哋嘅設計近乎無一絲同機器語言或者機器根底運作方法嘅關係。編程員選擇程式語言嘅時候通常根據工作本身需要、編程員本身實力同埋佢身邊可以用嘅工具來做決定。更加有啲時候，編程員用咩程式語言係取決於用家嘅需要，例如美國軍隊用嘅所有程式都要求編程員用Ada。\n電腦程式有時又叫做軟件。軟件係一個比較含義廣泛嘅名詞，因為佢包函一切程式本身同埋幫助程式運作嘅數碼資訊。例如一個遊戲軟件就包括遊戲程式本身同埋好多圖像，聲音等建立遊戲虛擬環境嘅元素。一個電腦應用軟件通常透過零售途徑供給好多個用戶使用。一個典型嘅例子係一套由多種負責不同辨公室工作嘅程式組成嘅辦公室軟件。\n積少成多，聚沙成塔，由一句程式碼發展成一個完整嘅應用程式，中間個過程真係好複雜。就攞Firefox出來講，佢就係由二百萬行C++夾埋寫出來；佢已經唔算最勁，有啲程式嘅規模比佢更加大，由大大隊嘅編程員日以繼夜，嘔心瀝血咁磨出來。所以，完善嘅工作管理就成為咗呢啲大單嘢成功嘅一大關鍵。程式語言同埋各種寫程式嘅技術令到工作可以斬件，不斷咁切細佢直至到每一個人嘅工作量都可以喺合理嘅時間內完成。\n雖然有啲咁勁嘅野，軟件開發始終都重係一個又慢、又易錯、結果又始料不及嘅行業。軟件工程學其實已經投放咗好多資源研究點先可以令到生產過程更快、更準、更有效率，製成品更高質素。佢哋嘅研究已經見到成果。\n庫、操作系統.\n電腦發明咗冇耐之後，開始有人發現有一啲嘢原來每個程式都要用，例如各款數學函數。為提高效率起見，有人開始收集各種唔同人寫嘅函數，整成一個庫（）。其中一種常見，發展得最快嘅係同輸入輸出裝置溝通嘅函數，因為佢哋真係個個程式都唔少得。\n應用程式.\n第一個數字電腦，其巨大的規模和成本，主要是進行科學計算，往往以支持軍事目標。該埃涅阿克最初的設計計算彈道發射台的火砲，但它也可以用來計算中子截面密度，以幫助設計的氫彈 [6] [7]，大大加快其發展。 （許多最強大的超級計算機可今天還用於核武器模擬。）我的科學和工業研究谷，澳大利亞的第一個存儲程序計算機，評估降雨模式的集水區的雪山計劃，大型水利發電項目 [ 8]。另一些人用密碼分析，例如第一款可編程的（雖然不是一般用途）數字電子計算機，巨像，建於 1943年第二次世界大戰期間。儘管這個初期重點科研和軍事工程應用，電腦很快被用於其他領域。 \n從一開始，存儲程序的計算機被應用到商業問題。低地軌道，一個存儲程序計算機建立由J. Lyons和公司在英國，是業務和被用於庫存管理和其他用途之前，IBM公司3年建成的首個商用存儲程序的計算機。不斷降低的成本和尺寸的電腦看到他們通過不斷較小的組織。此外，隨著微處理器的發明在20世紀 70年代，就有可能產生便宜的電腦。在20世紀 80年代，個人電腦開始流行的許多任務，包括簿記，書寫和印刷文件，計算數學預測和其他重複性的任務，涉及電子表格。 \n由於計算機已經變得不那麼昂貴，他們已廣泛用於藝術創作好。聲音，靜止圖像和視頻已成為例行創建（通過合成器，電腦繪圖及電腦動畫），和近用電腦編輯普遍。他們也有用於娛樂，視頻遊戲成為一個巨大的產業。 \n計算機已經被用於控制機械設備，因為它們體積變小，夠便宜這樣做，確實是一個重大推動集成電路技術是建立一個計算機小到足以指導阿波羅任務 [9]和民兵導彈 [10]兩首主要應用在嵌入式計算機。今天，它幾乎是罕見找到動力機械裝置由計算機控制的不是比找到一個至少部分如此。也許最有名的電腦控制的機器人的機械設備，機器與較高或無人類外表和一些子集的能力。工業機器人已成為司空見慣的大規模生產，但通用類人機器人沒有辜負他們的承諾，仍然不是虛構的對口玩具或研究項目。 \n機器人，的確是身體上的體現了人工智能領域，一門學科，其確切的界線模糊，但在一定程度上涉及試圖給計算機的能力，他們目前不具備，但突如其來的事。多年來，已開發的方法，讓電腦做的事情以前被視為人類的專屬領域 - 例如，“讀”手寫，下棋，或進行象徵性的一體化。然而，進展創造一個計算機展覽“一般”情報相當於一個人一直非常緩慢。 \n網絡、互聯網.\n自1950年代，設喺唔同地方已經透過電腦去處理各種資料，例如美軍嘅SAGE系統就喺最大規模嘅電腦系統；而商業方面，就有Sabre等系統去服務唔同嘅使用者。\n到1970年代，美國ARPA資助各大學電腦工程師利用電訊科技將電腦連結起來，形成ARPANET系統。\n事實上，連結到網絡嘅電腦不斷大幅增加。好大比例嘅個人電腦習慣噉同互聯網連接去交流同接收資料。\n電腦職業、學科.\n喺已發展社會，每個行業都會用到電腦。不過而家已經發展咗好多專業去研究電腦嘅建立、調整同運用。經過幾十年發展，電腦專業已經拓展為幾個新學科，主要嘅分類有：\n而家有兩個主要專業電腦學會，分別係美國電腦協會（The Association for Computing Machinery）同IEEE 電腦協會（IEEE Computer Society）。 "}
{"id": "3608", "revid": "259", "url": "https://zh-yue.wikipedia.org/wiki?curid=3608", "title": "新聞動態", "text": ""}
{"id": "3611", "revid": "26", "url": "https://zh-yue.wikipedia.org/wiki?curid=3611", "title": "首頁", "text": ""}
{"id": "3614", "revid": "158703", "url": "https://zh-yue.wikipedia.org/wiki?curid=3614", "title": "維多利亞港", "text": "（），簡稱維港，係香港嘅香港島同九龍之間嘅海港。由於港闊水深，係天然嘅好港口，香港亦都因為噉而有「東方之珠」、「世界三大天然良港」同埋「世界三大夜景」嘅美譽。東起鯉魚門，西面海界就由青衣島去到香港島。中間尖沙嘴到中環之間就比較窄。\n維多利亞港個名係英國人紀念英女王維多利亞（Victoria）而起。而個港亦響正香港首府維多利亞城嘅北面。未起名維多利亞港之前，英文就叫或者，即係『香港之港』咁解。\n《香港雜記》寫爲，舊時多數將Victoria繙做域多利、域多厘，有如域多利道、域多利監獄、域多利城等。\n初期維多利亞港東界無咁遠，只係包括香港島北角，九龍紅磡到昂船洲嘅水域。\n地理.\n根據2004年嘅資料，維多利亞港面積係41.88平方公里，平均水深有12米。最深嘅航道係鯉魚門，深大約43米，最淺嘅航道就係油麻地，大約係7米。維多利亞港潮差大約1米。\n維多利亞港喺正香港九龍兩地中間，一直係華南沿海主要航道。而鯉魚門到尖沙嘴一帶水面，北面有一個大海灣叫做九龍灣。尖沙嘴到青衣島之間有青洲，小青洲同昂船洲較大嘅三個島。未填海之前，香港島近銅鑼灣有燈龍洲。\n除咗東面鯉魚門入口好窄之外，尖沙嘴對出到中環嘅海面都係比較窄，所以以前亦都叫呢度中門。門就係今日講嘅海峽。\n維多利亞港無論香港島嗰邊，定係九龍嗰邊，都有高山圍住。有呢個地勢，皆因遠古成個維多利亞港都係火山口。有咗呢啲高山圍住，港裏面風力就有所減弱。因為噉，維多利亞港就成為咗船隻響強風之下庇護港。而且維多利亞港水深港闊，亦都啱大隻嘅船來舶。\n九龍灣中間填有一條好長嘅啟德機場跑道，亦係維多利亞港地理上一個標誌。\n水位.\n維多利亞港嘅水位高度最高紀錄係3.96米，紀錄係1962年颱風溫黛襲港期間產生。因為全球氣候暖化、大型填海、珠江口流出嘅淡水同埋沉積物，加上南中國海嘅海流等，喺1954年至2004年呢50年間，維多利亞港嘅水位高度合共上升12厘米，平均每年上升2.3毫米。而且喺1987年至1999年期間，維多利亞港嘅水位更以每年平均22毫米嘅速度上升，升幅係全球水位上升速度嘅十倍，不過，1999年之後，維港水位已經急速下跌。\n歷史.\n1841年，英國佔領香港。清政府同英國簽咗《北京條約》之後，1861年1月英軍佔領九龍半島，4月將香港島同九龍半島之間嘅海港，以當時在位嘅維多利亞女王改名叫維多利亞港，喺改名之前，清朝文獻叫尖沙咀洋面或者中門。類似情況重有維多利亞公園、維多利亞城（而家西環去到銅鑼灣一帶）同埋維多利亞山（Victoria Peak，即太平山）等。\n香港可以畀人發展嘅平地好少，因此由1841年開埠以嚟，政府多次集中喺維多利亞港進行填海工程。1842年，因為起皇后大道同埋雲咸街造成好多沙沙石石，為咗唔使搬去其他地方，於是直接將沙石推入海，擴大香港嘅發展面積。政府1852年展開嘅文咸填海計劃，係香港第一次嘅正式填海工程，位置係今日上環文咸東街一帶，目的係將上環嘅發展面積進一步增加，去起政府部門同埋港口設施，發展維多利亞城。\n後來，填海工程由原來嘅港島西面，進一步擴展至成個香港島北部同埋九龍，因為對香港嘅發展有益。中環德輔道、灣仔北、銅鑼灣、尖沙咀東、啟德機場跑道、港澳碼頭、紅磡灣、觀塘工業區、土瓜灣同埋西九龍等重要發展地方，全都係填海得嚟。\n因為香港係亞洲嘅重要港口之一，由20世紀初去到1970年代，造船業亦都好發達。當時，香港擁有亞洲其中兩個最大規模嘅船塢，分別喺鰂魚涌，由太古洋行開嘅太古船塢，同埋喺紅磡嘅黃埔船塢。船塢請嘅工人數以千計，造船技術同埋出產船隻嘅排水量都同日本差唔多。但係由1970年代開始，香港嘅航運業開始衰退，地產業就開始起飛。兩間船塢分別喺1970年代同埋1980年代拆咗，之後喺青衣一齊開香港聯合船塢，原本幅地就用嚟起住宅同埋商場，即係今時今日嘅太古城同埋黃埔花園。\n香港開埠之後，英國皇家海軍喺中環設立海軍基地，之後改名叫添馬艦，而家嗰道計劃緊起新嘅政府總部。1990年代中期，海軍基地搬去昂船洲。香港由於係自由補給港，又係東南亞同埋遠東航道嘅中心點，所以1997年香港主權移交前，維多利亞港成日都有英國或者美國軍艦停喺道，1997年之後亦有唔少美國軍艦嚟香港補給。艦上官兵留喺香港期間，好多時都會去灣仔等地方消遣。\n軍事.\n因為維多利亞港係主要航道，所以古時係有軍隊駐守。不過香港古時唔係大城市，記錄唔係咁齊全。據史書所講，大宋已經有軍隊留守官富場，即係今日嘅九龍灣成個海灣。當時官富場唔係淨係海灣咁簡單，佢係有鹽呢種古時重要經濟產物。\n因為有外敵同海盜威脅，大清軍隊主要係守響九龍半島官涌同香港島銅鑼灣一帶。英國人曾經想直接佔領九龍半島，但係俾官涌礮臺軍隊擊退。\n英國1841年到1997年統治香港期間，海防軍隊主要係放響中環（今日叫金鐘嘅部份），鯉魚門同尖沙嘴一帶。成個維多利亞港都布有軍事設施，其中荔枝角灣附近同鯉魚門有魚雷庫。\n中國1997年從英國人接手香港主權，海防基地就駐響昂船洲。\n貿易.\n維多利亞港係國際上重要嘅港口之一，根據政府紀錄，2006年去香港嘅遠洋輪船同埋內河商船分別有39,040同埋190,820航次，海上運輸相當發達。早期，維多利亞港已經俾人當係重要商港，直至後尾海港西部起個葵涌及青衣貨櫃碼頭，香港海運先至逐漸離開維多利亞港中心地帶，轉型用旅遊同埋交通為主。家下，維多利亞港重有唔少貨船往來，中流作業同埋內河商船仍然非常頻繁。香港而家處理嘅貨對成個華南地區都係好重要，而且大部份貨物大部份地區都同華南地區有關。\n維多利亞港係天然嘅深水港，港口水深廣闊，平均水深有成12米，海底泥層亦都冇淤泥阻住，可以同時容納成50架一萬噸級嘅大型遠洋輪船。另外，港口東面嘅鯉魚門同埋西面嘅汲水門就比較窄，加上受到九龍半島同埋香港島嘅群山所包圍，形成到港口四面都有山，強風因為噉而受到山勢所阻。港內又有好多個天然同人工嘅港灣同埋避風塘，足夠畀啲船喺平日甚至打風，唔使俾風浪侵襲。另外，由於香港氣候和暖，港口終年唔結冰，船隻可自由出入。基於各項優秀條件，香港因而成為好嘅轉口港。\n葵涌同青衣貨櫃碼頭.\n葵涌同埋青衣貨櫃碼頭（葵青貨櫃碼頭）喺香港新界葵青區葵涌同埋青衣嘅醉酒灣，維多利亞港西北部，係香港最主要嘅貨櫃物流處理中心，而家係世界第二大吞吐量嘅貨櫃港口（世界最大吞吐量嘅貨櫃港口喺新加坡），同埋係華南地區第一大港。1992年至2004年，香港亦係全球最繁忙嘅貨櫃港口。\n葵青貨櫃碼頭好大，由葵涌、青衣去到昂船洲一帶，一共有9個貨櫃碼頭，24個泊位，可停泊最大型嘅貨櫃船。碼頭嘅全年總處理能力，超過1800萬個標準貨櫃單位。2006年，葵青貨櫃碼頭處理嘅貨物總量大約有16,048貨櫃單位。\n中流作業區.\n1970年代，貨櫃碼頭開始發展嘅時候，貨櫃碼頭可以畀船裝貨嘅泊位唔夠用，班輪公司為咗減低船隻等泊位所造成嘅損失，決定直接喺貨船上面分派貨櫃，喺海中設置浮筒或者拋海通過躉船去進行裝卸集裝箱，利用躉船將貨櫃運送到附近嘅碼頭起卸，目的係要幫貨櫃碼頭嘅角色，成為香港中流作業嘅雛型。\n為方便將貨櫃船嘅貨物運送到港九各地，香港喺維港兩岸起咗好多個中流作業區。由於中流作業可以將貨櫃船喺市區部份碼頭直接進行起卸工作，唔需要經過貨櫃碼頭起卸，可以避免路面上嘅交通擠塞或者唔夠位泊造成嘅延誤。加上中流作業嘅成本低啲，幫咗唔少客提供多一種裝卸嘅選擇。家下，香港大約20%嘅貨物裝卸工作係繫泊或者錨泊港內嘅船隻上以中流作業嘅方式去做。\n觀光.\n維多利亞港兩岸嘅夜景係世界上著名嘅觀光點之一。由於香港島同埋九龍半島高樓大廈滿佈，夜晚大廈嘅燈光令到維港兩岸變得好多燈，香港嘅夜景就因為噉同日本函館同埋意大利拿坡利，一齊列入「世界三大夜景」。為慶祝特別節日同埋吸引遊客，每年維港上都會舉行幾次煙花表演。2004年起香港旅遊發展局每晚都有幻彩詠香江嘅激光表演，匯演並且喺2005年成為全球「最大型燈光音樂匯演」。\n喺維港兩岸有好多條海濱走廊同埋其他嘅旅遊景點，方便旅客由海濱走廊欣賞到維多利亞港嘅景色，例如喺九龍半島嘅香港文化中心建築群、香港星光大道、西九龍海濱長廊，同埋香港島嘅香港大會堂、香港會議展覽中心、金紫荊廣場等旅遊景點。除此之外，部份旅客亦會考慮係太平山山頂欣賞維港嘅景色。近年，因為空氣污染問題嚴重，令到維港上空嘅能見度降低，有礙景觀。\n交通.\n由於維多利亞港分隔香港島同埋九龍半島，維多利亞港嘅交通對香港發展都好重要。1890年代起，早就已經有渡海小輪去維港兩邊。隨住香港經濟發展，維多利亞港嘅交通設施由原來嘅渡海小輪發展去到海底隧道，地下鐵路等現代化設施。\n跨海設施.\n維多利亞港上雖然冇橋，但係底下家下有三條過海行車隧道，分別係1972年通車嘅香港海底隧道（紅磡海底隧道）、1989年通車嘅東區海底隧道，同埋1997年通車嘅西區海底隧道。政府而家考慮緊起第四條嘅過海隧道。\n早喺1894年，香港正喺道打算起電車系統嘅時候，香港政府就已經有打算起跨海大橋，去連接港島同埋九龍兩岸。大橋上重會包括埋電車系統，希望跨海大橋可以成為香港嘅標誌性建築物。由於當年起跨海大橋成本好貴，同埋影響維多利亞港船去行，所以擱置咗。\n二次大戰之後，政府曾經諗過天星小輪負荷得唔得，喺1950年代重新研究跨海大橋計劃。當時建議緊跨海大橋包括埋海底隧道方案，但係因為大橋破壞景觀而第二次被擱置。後來，政府喺1955年決定研究起海底隧道嘅可行性。直到1960年代，香港政府決定起紅磡海底隧道，駁埋紅磡同埋去到銅鑼灣。1972年8月，紅磡海底隧道通車。\n1976年，因紅磡海底隧道擠塞情況未有改善，政府曾經第三次研究喺鯉魚門起大橋，由香港島去到九龍東面，但係之後話因為會影響船隻航道同埋啟德機場飛機升降第三次被擱置，後來由東區海底隧道取代。\n香港海底隧道.\n香港海底隧道，又叫做紅磡海底隧道（簡稱紅隧或者舊隧），係香港第一條海底行車隧道，1972年8月通車，用咗3億2千萬港幣去起。家下係世界上最繁忙嘅4線行車隧道之一，同時亦係香港最繁忙、使用率最高嘅道路。海底隧道南面出入口係奇力島（又叫做燈籠洲），因為工程關係嗰個島已經同香港島連接。北面出入口係嘅位置係紅磡以西，亦都係填海所得。隧道使用舊式設計，只有雙程雙線行車，早喺通車10年後行車流量已經飽和，去港島方向每日上下晝繁忙時間都塞車。因此，除咗隧道收費外，由1984年6月1號起，當局向所有車徵收隧道稅，以求減低流量。隧道專營權係1999年8月31日屆滿，家下已經交返畀香港政府管理。\n東區海底隧道.\n東區海底隧道，簡稱東隧，係香港第二條過海行車隧道。隧道連接香港島東部同埋九龍東部，全長2.2公里，共有5條管道：2條雙程雙線行車管道、兩條係港鐵將軍澳綫使用（將軍澳綫通車之前係觀塘綫使用），同埋一條容納環境控制系統嘅管道。隧道南面係鰂魚涌，同4號幹線（東區走廊）交匯；北面嘅茶果嶺出入口有收費廣場。\n1986年，中信泰富旗下嘅新香港隧道有限公司用「建造、營運、移交」（BOT）方式得到東區海底隧道30年嘅專營權。2005年，公司喺有龐大盈利下都能夠成功申請加價六成幾，引起市民好大嘅迴響，亦令本來已飽和嘅香港海底隧道嘅車流量不合理化。2006年，平日嘅行車流量大約有61,000架次。\n西區海底隧道.\n西區海底隧道，簡稱西隧，係香港第三條過海行車隧道，亦係全港首條雙程3線行車嘅過海隧道同埋全港最大嘅海底隧道。隧道全長1.97公里，連接香港島嘅西營盤同埋九龍油麻地附近嘅西九龍填海區，係香港第1條雙程3線分隔沉管式隧道，並且同機場鐵路嘅第三條過海鐵路隧道一齊起。九龍出入口有20個繳費亭嘅收費廣場，當中4條行車線可以隨時改變行車方向，例如繁忙時間就可以畀同一行車方向提供12條行車線。並且喺油麻地交匯處連接西九龍公路；西營盤出入口嘅交匯處包括17條接駁天橋、1條地下通道同埋好多段引道，連接4號幹線。\n香港第四條海底隧道.\n香港第四條過海隧道係一條計劃起嘅海底隧道，研究喺香港海底隧道東面起另一條海底隧道。\n過海鐵路隧道.\n現時有3條港鐵行車綫亦都會穿過維多利亞港，包括：\n1967年，政府檢討香港交通同時，邀請英國交通研究部門就香港整體交通做研究。因為噉出現第一次過海鐵路隧道雛型，1982年同前地鐵修正早期系統第四期工程一齊啟用。此外，1970年亦都曾經建議喺九龍尖沙咀起另一條過海鐵路隧道連接香港島嘅上環，因為資金同埋人口問題而拖延。\n家下，政府重新規劃緊第四條過海鐵路隧道，連接香港島嘅中環去到灣仔填海區及九龍紅磡。\n與此同時，第五條過海鐵路隧道方案亦都係1989年提出，曾考慮用觀塘綫、機場鐵路或者九廣東鐵（現稱港鐵東鐵綫）連接香港島嘅炮台山站同埋九龍嘅黃埔站。\n渡輪服務.\n過海隧道同埋鐵路未起之前，渡海小輪係來往維港兩岸嘅唯一交通工具；香港嘅渡輪事業亦曾經一時興盛。最早嘅渡輪公司係大約係1888年成立嘅「九龍渡海小輪公司」，來往尖沙咀同埋中環。1898年，九龍倉收購「九龍渡海小輪公司」，並且將「九龍渡海小輪公司」，改名叫做「天星小輪公司」。\n20世紀初期，分別由16間小輪公司承辦來往由中環去到油麻地，旺角同埋深水埗等地嘅航線，但係由於太多公司承辦，好容易混亂，所以港府自1919年起，批出專營權俾「四約街坊輪船公司」，經營港九之間嘅渡輪服務。之後「四約街坊輪船公司」專營權期限屆滿，服務交咗畀油蔴地小輪。\n油蔴地小輪主要路線有北角去觀塘、九龍城同埋紅磡，中環去佐敦道碼頭、大角咀同埋深水埗。1980年代初期，港島東去到中環嘅交通好擠塞，油麻地小輪曾經開辦由太古城去中環嘅非過海渡輪服務，1985年，地鐵港島綫通車後服務就取消。\n1990年代起，由於陸上交通事業嘅發達，香港政府對渡輪事業無大力支持，一啲碼頭例如佐敦道碼頭同埋大角咀碼頭一類往日比較繁忙嘅大型碼頭，喺西九龍填海後並無重建。今日，九龍區就只剩返九龍城碼頭同紅磡碼頭呢啲冇鐵路連接嘅區先有渡輪服務。\n過去油麻地小輪重有汽車渡輪服務，揸車人士如果要過海，就需要將架車揸去汽車渡輪碼頭，駛入特製嘅汽車渡輪過海，沿途可以係車上欣賞兩岸風景。1980年代末東區海底隧道通車後，汽車渡輪服務需求大跌，加上營運成本貴就停咗。\n家下，維多利亞港有唔少公司提供部份航線由維港去澳門同埋廣東省珠三角等地。\n碼頭.\n維多利亞港有好多個渡輪碼頭、汽車渡輪碼頭同埋公眾碼頭。碼頭主要係提供往返維多利亞港內嘅航線，而中環碼頭更提供去維港至離島嘅航線，而喺北角同埋觀塘汽車渡輪碼頭仍提供危險品車輛渡輪服務。維港內亦有一啲公眾碼頭畀細隻駁船、遊艇、觀光船等上落客。亦都有小量嘅補給同埋貨物轉運。\n維多利亞港上有兩個大型離境碼頭：港澳碼頭同埋中國客運碼頭，去澳門同埋廣東省珠三角廿幾個口岸。\n避風塘.\n維多利亞港內有多個避風塘畀啲船避風雨同埋停泊。其中有銅鑼灣避風塘等等。\n郵輪碼頭.\n位於九龍尖沙咀嘅海運大廈曾經係香港唯一嘅郵輪碼頭，直到2013年啟德郵輪碼頭開幕為止。\n文化.\n渡海泳.\n香港喺1906年開始搞維多利亞港渡海泳，曾經係一年一度嘅盛事，當時嘅渡海泳由九龍尖沙咀公眾碼頭游往中環皇后碼頭，賽程長1600米。但係因種種原因，渡海泳喺1979年停辦。\n但係根據目前香港法例第313章附屬法例《船舶及港口管理規例》下，未經海事處處長批准，任何人都唔可以喺維港游水，最高可以罰港幣$2000。\n龍舟邀請賽.\n香港旅遊發展局嘅前身香港旅遊協會，曾經喺維多利亞港舉行香港國際龍舟邀請賽。活動喺1976年開始，舉行地方有筲箕灣避風塘、尖沙咀東同埋灣仔對開海面，係香港龍舟界嘅一大盛事，吸引唔少觀眾去往維港兩岸觀賞。\n煙花匯演.\n維多利亞港係香港舉行煙花匯演嘅主要場地。1982年起每年農曆年初二、1997年起回歸紀念日同埋國慶日，維多利亞港都會成為大型煙花匯演嘅舞台，每年吸引唔少市民同埋旅客喺維港兩岸欣賞。\n另一方面，喺部份日子嘅幻彩詠香江表演，會係維港海上加插煙火匯演，令到匯演更加有吸引力。\n環島帆船比賽.\n香港早喺1864年已曾舉辦環島帆船比賽，2003年沙士疫症過後，用返原有航道恢復舉行。而皇家香港遊艇會亦每年舉辦「環島行」遊艇比賽。\n保護.\n香港填海工程.\n香港市區，由山多平地少，香港政府好早就填海，擴展土地，以致海面縮窄。\n景觀保護.\n維多利亞港兩岸係香港著名嘅觀光點，唔少旅客會去到太平山項遠眺維多利亞港同埋九龍半島嘅景觀，但係地產商好多年不斷喺維多利亞港兩岸臨海地段起高樓，部份高樓甚至遮咗獅子山山脊線，令海旁景觀同埋兩岸山脊線受到破壞，阻礙旅客觀賞維多利亞港兩岸嘅景觀。\n香港維港日.\n維多利亞港早年曾經係唔少水上活動嘅舉行場地，但係近年由於海港污染嚴重，同埋受填海工程影響，部份活動已移師其他地區。2005年起好多間機構一齊做一個香港維港日（香港海港日），希望引起市民關注維多利亞港嘅問題，培育市民關注海港嘅意識，提倡欣賞並愛護呢個這個城市嘅珍貴資產。"}
{"id": "3616", "revid": "139018", "url": "https://zh-yue.wikipedia.org/wiki?curid=3616", "title": "平方米", "text": "平方米（符號：m²）係面積單位。m代表米。m²嘅定義即係一個邊長1米嘅正方形嘅面積。\n換算.\n1平方米等於\n公制\n英制"}
{"id": "3618", "revid": "13", "url": "https://zh-yue.wikipedia.org/wiki?curid=3618", "title": "廣東話", "text": ""}
{"id": "3624", "revid": "259", "url": "https://zh-yue.wikipedia.org/wiki?curid=3624", "title": "葉德嫻", "text": "葉德嫻（， ）係粵語流行曲歌手，亦都係電影同電視劇演員。佢咁出名係因為佢唱功了得，拍戲做小角色又做得似。\n因為佢做人有性格，做嘢有原則又執著，所以成日畀人誤會佢倚老賣老同埋奄尖聲悶。行內人都叫佢做Deanie姐。\n由於歌唱風格獨特，因此行內人幾欣賞，計有梅艷芳、張國榮、草蜢、彭羚、許志安、林一峰等。\n歌唱事業.\n葉德嫻自從60年代起，已經係一位香港歌手，早期主要喺酒吧唱英文歌，直到80年代初期，推出粵語唱片之後先至為人所熟悉。\n歌唱方面，葉德嫻以沙啞嘅聲線同獨特而充滿感情嘅爵士唱腔聞名，同早期跟潮流嘅娘娘腔有大嘅分別。\n歌曲內容方面，雖然冇離開商業化嘅愛情題材，但係遮唔倒佢獨特嘅個人風格，其中最令人印象深刻的就是《倦》和《你留我在此》；前者是一首憂怨的歌曲，以秋夜作為背景，並在編曲上巧妙地將中樂的笛子和西方的弦樂互相結合，烘托出寂靜和孤獨的氣氛，再加上葉德嫻的深情演繹，可謂完全表達了在秋天的晚風中，獨自等候情人，卻不知情人歸期的心情；而後者則是一首較為愉快的歌曲，可說是綿綿情話，只是表達得比較大膽、直接和熱情，葉德嫻亦充分地表達了整首歌的情緒，令人聽起來也覺得特別輕鬆。\n葉德嫻的代表作《明星》，其實是一首重唱歌曲，由黃霑作曲填詞，原曲是張瑪莉的《當你見到天上星星》，但很多人甚至連歌迷也誤以為這是一原創歌曲，最佳例子就是許多歌星自葉德嫻重唱此曲後全都以《明星》作歌曲名稱。此曲作者黃霑亦曾撰文寫道：「葉德嫻把歌重新注滿感情，且用非常自由的方法演繹，還收在了個人大碟裡！《明星》，因此，出了生天。」\n除了這些「情歌」之外，葉德嫻也有一些其他題材的歌曲，如說理的有《幸運是我》、《讓過去過去》等等，歌頌友情的有與陳潔靈合唱的《千個太陽》，亦有大膽新穎的題材，例如《邊緣回望》，就是一首講述自殺者在自殺前的心理狀況，可見葉德嫻歌曲的題材相當廣泛。\n後來葉德嫻因不滿香港嘅唱片制度，唱片製作唔認真，重有做歌手要做好多同音樂無關嘅工作，就算覺得可惜亦決定淡出，並開始「全職」嘅演員工作。\n1999年同2004年，佢同許志安分別合唱咗兩首歌《教我如何不愛他》同埋《美中不足》，都成為經典嘅合唱歌曲。\n戲劇事業.\n初時葉德嫻嘅演員生涯，幾乎同粵語歌唱事業同步。早喺1983年佢就主演咗無綫電視嘅中篇劇《鬼咁夠運》，並為該劇唱主題曲，其中一首插曲就係《幸運是我》。其後，佢參與電影嘅演出。\n而令佢嘅演技受到認同嘅，就係在劉德華主演嘅《法外情》系列之中，扮演劉德華嘅生母——一個被毁容、已屆中年、飽經劫難、處境坎坷嘅廟街妓女，因為葉德嫻將呢個人物演得入木三分，自呢就奠定咗佢飾演社會最底層人物嘅位置。\n葉德嫻除咗參同呢些悲慘故事嘅演出之外，都時常參同喜劇，例如劉德華主演嘅《與龍共舞》同較近期嘅《黑馬王子》、周星馳主演嘅《逃學威龍2》等等，都足見葉德嫻嘅「搞笑」細胞。"}
{"id": "3630", "revid": "40858", "url": "https://zh-yue.wikipedia.org/wiki?curid=3630", "title": "吉隆坡", "text": "吉隆坡（，同）係馬來西亞最大嘅城市兼首都，不過而家已經有好多聯邦政府機構搬咗去布城。喺馬來西亞境內，吉隆坡嘅英文減筆KL亦通用。\n吉隆坡係馬來西亞三個直轄區之一，佢係喺雪蘭莪州之中，或者馬來亞半島中央偏西海岸。吉隆坡係一座對東南亞文化、教育、體育、財政、經濟、商業、金融具有極大影響力嘅城市。\n1969年5月13號，吉隆坡爆發五一三事件，當年馬來西亞國會選舉反對派大勝，搞到執政巫統有啲黨員唔高興，就咁觸發馬來族同埋華族之間嘅衝突，呢件事亦令到當年嘅馬來西亞首相東姑阿都拉曼落台。\n1998年，吉隆坡舉辦英聯邦運動會，係第一個舉辦呢個運動會嘅亞洲城市。坐落喺吉隆坡市中心嘅雙子塔（）係吉隆坡嘅著名地標。\n住喺吉隆坡嘅唐人祖籍廣東，又有一部分嘅人係客家人。喺唐人嘅社團中，主要講廣東話。吉隆坡有條唐人街叫做茨廠街。\n地理.\n吉隆坡喺巴生河流域，東面係蒂迪旺沙山脈，西面係馬六甲海峽。\n政區.\n吉隆坡分為11個市轄區，同時亦係國會選區：\n氣候.\n吉隆坡屬於熱帶雨林氣候，全年温度平均、天氣炎熱、雨量充足，特別係10月至隔年3月東北季風盛行時。平均年降雨量係2600毫米，雖然6月同7月比較乾旱，但係平均月降雨量都超過127毫米。\n交通.\n市內交通.\n吉隆坡大眾運輸系統有巴士、鐵路、的士、Grab、Uber等。另外，自行揸車亦係主要嘅交通方法。吉隆坡公路網路好密集，可以接通馬來半島唔同地區。\n吉隆坡鐵路運輸有馬來西亞輕軌捷運系統（LRT）、地下鐵（MRT）、單軌鐵路、通勤鐵路同機場聯絡軌道系統（KL Express）。輕快鐵系統有格拉那再也線、安邦線同大城堡線。呢三條路線，串聯吉隆坡都會區同各個主要郊區。\n鐵路.\n吉隆坡中央車站係鐵路系統嘅交會站，又係未電氣化城際鐵路同KTM電動列車服務嘅樞紐。\n吉隆坡中央車站亦有機場快線往返吉隆坡國際機場。\n航空.\n吉隆坡有兩座機場，吉隆坡國際機場同埋蘇丹阿都阿兹沙機場。吉隆坡國際機場喺雪蘭莪州雪邦，吉隆坡以南約50公里，同時係馬來西亞同東南亞嘅空中樞紐。馬來西亞航空、馬印航空同亞洲航空營運樞紐。\n人口.\n根據2015年馬來西亞統計局人口普查數據，吉隆坡人口大約有1,780,400人。\n吉隆坡華人主要以廣府人、閩南人同客家人為主。\n高等教育.\n以下列表指出大吉隆坡（the Greater Kuala Lumpur）地區所有高等教育學府："}
{"id": "3639", "revid": "30", "url": "https://zh-yue.wikipedia.org/wiki?curid=3639", "title": "微型小说", "text": ""}
{"id": "3641", "revid": "241722", "url": "https://zh-yue.wikipedia.org/wiki?curid=3641", "title": "雪梨 (澳洲)", "text": "雪梨，又叫悉尼（ ），係澳洲城市，亦係一個埠，又叫雪梨埠。因爲澳洲又叫新金山，所以個埠又叫雪梨金山。雪梨地理上係澳洲東岸，係新南威爾斯首府。響1788年，阿瑟菲臘（）同第一艦隊登陸雪梨洞，話澳洲係大英帝國嘅屬地。\n雪梨而家有多元文化，人口四百萬，係澳洲各城之中，最大同最多人嘅。佢係澳洲嘅經濟、文化、金融同埋旅遊中心。\n雪梨埠嘅雪梨港，有雪梨歌劇院同雪梨海港大橋，世界知名。\n名.\n「雪梨」係當地唐人一路用開嘅名，「悉尼」就係近年興起嘅名。中國大陸主要用後者、台灣主要用前者；而用廣府話嘅港澳地區就一半一半，兩個名都有擁躉：有一派認為「雪梨」（syut3 lei4）呢個名源自廣府話，聲母「sy」對應英文「Sy」，所以應該用「雪梨」；另一派就認為用廣府話讀「悉尼」（sik1 nei4）比「雪梨」聽起嚟更加接近英文原音，所以應該用「悉尼」。\n地理.\n雪梨地處澳洲東岸，對住太平洋，喺盆地邊邊。\n氣候.\n雪梨屬副熱帶濕潤氣候，全年平均氣溫變化比較和緩，降水無明顯季節變化，由於東風調節，上半年嘅雨量高啲啲。冬季溫和濕潤，氣溫好少跌到5°C以下，幾乎無落雪（對上一次落雪係1836年）。夏季比較炎熱，多雨，平均溫度雖然唔高，高溫天氣亦唔多見，但喺熱浪嚟嗰陣都會出現極端高溫。最熱月係1月，平均氣溫22.3°C，日最高氣溫超過30°C嘅日數係14.9日；最凍月係7月，平均氣溫12.2°C。年平均降水量約莫1214.3毫米。"}
{"id": "3654", "revid": "1848579", "url": "https://zh-yue.wikipedia.org/wiki?curid=3654", "title": "大韓民國", "text": "大韓民國（；）係一個位處東北亞朝鮮半島南端嘅國家。西南面係黃海，東南係朝鮮海峽，東邊畀韓國嘅東海（日本海）包圍。北面隔住非軍事區與朝鮮民主主義人民共和國對峙。本來同朝鮮民主主義人民共和國係同一個國家，但脫離日本殖民統治（1910－1945）同美國軍政管理（1945－1948）之後，大韓民國由原大韓民國臨時政府國會議長李承晚立國，同朝鮮民主主義人民共和國分庭抗禮。\n大韓民國簡稱韓國（，Hanguk），但係為咗同朝鮮民主主義人民共和國區別，韓國人叫佢哋國家南韓（；，Namhan）或韓國，而朝鮮民主主義人民共和國就叫「北韓」（）；朝鮮民主主義人民共和國人以前都係叫自己國家「朝鮮」（）或者「北朝鮮」（），叫大韓民國南朝鮮（；，Namjoseon）。中華人民共和國未同韓國建交前，叫大韓民國「南朝鮮」，兩國建交之後，舊稱呼唔再用。香港同台灣嘅中華民國成日習叫大韓民國做「韓國」或者「南韓」。日本又習慣叫大韓民國做「韓國」（，Kankoku），不過而家國內啲韓國人有要求改用韓文發音，唔用日文發音。\n1990年代，韓國嘅娛樂圈已經好發達，音樂、電視同埋電影無比成功。呢個現象叫做「韓流」。但係，韓國重保留佢哋古老傳統文化，尤其係敬祖同敬茶。\n不過喺全球各地，敘利亞同埋北韓、古巴、巴哈馬都唔承認佢係個獨立主權國。\n地理.\n韓國位於朝鮮半島南部。朝鮮半島喺亞洲大陸東北部，北向南延伸，全長1,100公里。韓國鄰海同太平洋最西部海域交匯。\n軍事.\n韓國依家實行義務兵役制。韓國軍隊叫大韓民國國軍。根據韓國《2014年國防白皮書》，韓國常備軍有63萬，預備役部隊297萬。總統係軍隊嘅最高統帥。\n宗教.\n。佛教喺4世紀由中國傳到韓國，至今有國人信奉。18世紀天主教傳入韓國，如今有國人信奉，同埋國人信奉基督新教。"}
{"id": "3662", "revid": "198728", "url": "https://zh-yue.wikipedia.org/wiki?curid=3662", "title": "昴星團", "text": "昴星團，星團之一，分類疏散星團，同名星官昴而名。可以就咁叫昴，或者昴宿星團，借西洋叫七姊妹星團。佢號編號M45。西洋而言，歸金牛座。近地球星團之中，佢可以響冬季星空，以肉眼觀察，所以至出名。另一個肉眼睇到，係畢星團。古時肉眼可以睇到七星，用以驗視力。然而實情佢有過千粒星，遠遠多過肉眼睇到。\n昴，古時話佢似團毛頭，亦為司辰之用。西方白虎嘅來由。\n以佢靠近黃道而又光猛，世界各地古人，都留意到昴，甚至有唔同神話。\n天文台大望遠鏡，天文攝影愛好者，都慣常以昴為目標。亦都係好多觀星友必認嘅目標之一，都幾犀利㗎。\n構造.\n星團實為一堆熾熱藍星，距今一億年之內形成。星星周圍嘅塵，形成暗黑之反射星雲。以前以為，塵為星團形成時嘅遺物，之不過，今下知道，純粹星團咁啱行過，撞上一團塵雲，而吸附咗團塵。天文學家估計，星團都仲有兩萬五千萬年「命」。之後佢會畀銀河旋臂，以及巨形分子雲，兩者引力作用而扯開。"}
{"id": "3664", "revid": "29554", "url": "https://zh-yue.wikipedia.org/wiki?curid=3664", "title": "昴宿星團", "text": ""}
{"id": "3668", "revid": "158703", "url": "https://zh-yue.wikipedia.org/wiki?curid=3668", "title": "2008年夏季奧林匹克運動會", "text": "第廿九屆奧林匹克運動會係2008年8月8號到8月24號喺中華人民共和國嘅首都北京入面舉行嘅一屆奧運會，呢次係中國第一次搞奧運，重係繼1964年嘅東京同1988年嘅漢城（而家係首爾）之後，第三個亞洲城市嚟搞奧運。\n背景.\n北京曾經喺1993年申請舉辦2000年夏季奧林匹克運動會，但喺最後一輪投票以兩票之差輸畀澳洲悉尼。1998年，北京再次提出申辦2008年奧運會，以「新北京，新奧運」為競選口號，重提出咗「綠色奧運」、「人文奧運」同「科技奧運」嘅理念。同第一次申辦嗰陣一樣，有94.7%嘅中國人民都支持北京申辦奧運會。雖然喺交通、環境等一系列問題上畀啲國際媒體同人士都話擔心，但喺2001年7月13日莫斯科舉行嘅國際奧委會第112屆年會度，國際奧委會主席環·安東尼奧·薩馬蘭奇宣佈，北京喺兩輪投票入面，以超過大半嘅票數擊敗咗多倫多、巴黎、伊斯坦布爾同大阪呢4個城市，攞咗2008年奧運會嘅主辦權。\n2003年8月3號，2008年奧運會嘅會徽正式發佈。會徽由成龍同埋鄧亞萍共同捧出。\n2004年6月，曾經傳出中國國家體育總局動用奧委會資金嘅傳聞，喺國內及世界上造成一啲負面影響。\n喺奧運市場開發方面，除咗完成場館建設嘅大部分法人招標外，北京奧組委已經確定咗6個合作夥伴，其中包括多間中國本地企業。奧運會嘅贊助商計畫喺2005年開始啟動。\n2004年10月，國際奧委會主席羅格訪問北京視察奧運會嘅籌備情況，對目前嘅進度表示滿意。北京市政府重同國際奧委會共同確定2008年奧運會嘅開幕式將喺2008年8月8號夜晚8點舉行，象徵吉祥。\n2005年6月26號，呢次奧運會嘅主題口號正式公佈。\n馬術項目方面，國際奧委會同埋國際馬術聯盟喺2005年7月8號中午喺星加坡宣佈，香港獲得馬術主辦權，馬術場地定喺沙田嘅香港體育學院。即使香港運動員對需要從訓練基地遷出感到憂慮，但隨住奧運馬術由香港協辦，運動員無奈接受，搬去烏溪沙青年新村。\n2005年11月11號，北京舉行咗「北京2008奧運會吉祥物發佈暨倒計時1000天」活動，喺活動中公佈2008年夏季奧林匹克運動會吉祥物。\n象徵.\n會徽.\n會徽係稱之為「中國印•舞動嘅北京」，將中國印、中國字同五環徽結合埋一齊，由漢字「京」字變化而成。白色嘅線條象徵一個運動緊嘅人。另外，據一啲細心網友觀察後發現，由於中國印係由「京」字變化而成，而變異後嘅「京」字形象，令人覺得非常似清朝時期中國人卑躬屈膝嘅樣，認為呢個中國印有損中國人形象。就一般視覺美術來講，變異後嘅「京」字似個蹦跑嘅人形，貼切咁將北京同奧運會聯繫埋一齊。人形張開嘅雙手亦可以視為「北京歡迎你」嘅表示。\n吉祥物.\n吉祥物由五個形象組成，總名係福娃，分別係：貝貝（鯉魚形象）、晶晶（大熊貓形象）、歡歡（奧運聖火形象）、迎迎（藏羚羊形象）、妮妮（北京燕子形象），係普通話「北京歡迎你」嘅諧音，顏色亦係奧運五環嘅顏色。呢組吉祥物係權衡知識產權保護、市場開發、展現中華文明、大眾嘅喜愛程度等各個因素而決定。\n口號.\n呢屆奧運會口號，中文版本係「同一個世界，同一個夢想」，英文版本係「One World, One Dream」，兩者一齊用。\n第29屆奧林匹克運動會組織委員會解釋呢個口號：\n但有人認為以前已經有相近口號用喺唔同嘅賽事。亦有人認為呢種口號間接反映中華人民共和國官方嘅「正統」觀念：追求大一統，重視差異。\n主題曲.\n呢次奧運會嘅主題曲係《我和你》。\n北京2008年奧運會歌曲嘅徵集活動，一共收到八萬幾首歌曲。除咗主題曲，北京2008年奧運會暨残奧會火炬接力主题歌同埋北京2008年奧運會暨北京2008年殘奧會志願者主題曲分別係《點燃激情 傳遞夢想》、《我是明星》同《微笑北京》。歌曲徵集過程中同時開辦名為《唱響奧運》嘅電視同廣播節目。倒數一周年主題曲係《We Are Ready》，倒數一百日嘅主題曲就係《北京歡迎你》。\n籌備工作.\n起場館.\n北京奧運會嘅場館建設喺申辦成功之後就好快展開，包括奧運會開幕會場北京國家體育場、北京國家游泳中心、中國國家體育館、五棵松文化體育中心同埋北京奧林匹克公園等重要場地已經開工，預計全部工程喺2007年完工。全部工程耗資預計將達21億美元，大部分資金已經通過法人招標融資獲得，得標企業可獲得奧運場館喺奧運會結束後30年嘅經營權。而部分建喺大學區嘅場館就會交畀各大學院校使用，另有一啲場館就會交由國家體育總局管理。奧運村喺奧運會結束之後亦會以商品住房嘅形式向公眾出售。\n由於規劃中嘅各奧運場館設計方案都非常大膽新穎，而且耗資巨大，引起社會公眾同好多專家學者嘅廣泛討論與好大爭議，30多位中國科學院同中國工程院院士曾喺2004年7月聯名上書，喺經費、設計和安全等方面對好多工程嘅方案提出疑問。2004年7月底，北京市政府提出「節儉辦奧運」嘅思想，對眾多原設計方案進行修改，其中最受注目嘅奧運主場館國家體育場（因佢嘅外觀設計似一個鳥巢，又被俗稱為「鳥巢」工程）嘅施工被暫時停止，喺修改咗原定方案之後至重新開工。新嘅方案取消咗極具爭議嘅可開啟頂蓋，優化建築鋼結構以節約鋼材用量，預定建設成本亦由原先嘅38.9億人民幣減少到22.7億人民幣。其他多個奧運場館亦修改咗原定設計方案以節省支出。\n奧運馬術方面，國際奧委會和國際馬術聯盟喺2005年7月8日中午响星加坡宣佈，香港獲得馬術主辦權，馬術場地假定喺香港體育學院同埋雙魚河。體院原址喺2007年年頭至2010年年尾搬去烏溪沙青年新村。\n基礎設施建設.\n北京預備重點改善城市交通，包括擴大公共交通網路，增加停車設施與城市道路，預計到奧運會期間要增加、改建道路總公里數達318公里。此外，北京首都國際機場將增加1條跑道，1座候機室和44個停機坪。城市鐵道交通方面，將增加2條地鐵和1條輕軌鐵路，整個喺改善城市交通方面嘅總投資就可能達到900億人民幣。\n利用主辦奧運會嘅契機，北京仲將會大力改善令人擔憂嘅城市環境狀況，包括建設120平方公里嘅綠化隔離帶，搬遷治理200家污染企業，降低市區工業用地比例。喺通訊方面仲需要建成為奧運會服務嘅光纖網路、數位寬頻、海底光纜同數位化衛星電視系統等。\n聖火傳遞.\n今屆奧運聖火支火把有個名叫「祥雲」，由聯想（北京）有限公司創新設計中心設計，靈感來自「淵源共生，和諧共融」嘅祥雲圖案，有代表中國文化意味。「祥雲」以紅色同銀色做主色，長72厘米，重985克，用輕薄高品質鋁合金同中空塑件整，下半部噴咗高觸感塑膠漆，拎上手唔容易滑落。火把嘅火用清潔燃料丙烷嚟燒，可以燒15分鐘，無風嘅話火可以燒到25至30厘米高，如果大風到每小時65公里或者落每小時50毫米大雨都唔會熄。呢支火把設計喺2007年1月經國際奧委會批准咗正式用。\n聖火傳唔入台灣.\n根據2008年夏季奧林匹克運動會聖火傳遞方案，聖火本來由胡志明市傳去台北市，再傳去香港。不過台灣中華民國政府當局認為聖火傳遞路線係矮化台灣主權，將台灣當係中華人民共和國領土呢個傳遞路線規劃，於是要求「三進四出」（由第三國進入，由第四國出去），唔接受原本第三國入然後由香港出呢個計劃。\n國際奧委會畀北京奧林匹克運動會組織委員會同中華奧林匹克委員會就北京奧運聖火談判時間底線係瑞士洛桑時間2007年9月21號凌晨零時，但最後都因為地方名稱、旗幟等種種問題講唔掂數，兩邊都自己宣佈聖火唔會經過台北市，係柏林奧運開創聖火傳遞活動有史以來第一個城市喺有邀請下而傳唔到聖火。\n爭議.\n2007年8月大陸有四十幾人喺奧運倒數計時一周年嗰陣，發咗封致中共領導人嘅公開信，呼籲搞好奧運同時都要尊重人權，好多知名學者例如作家戴晴、胡發雲、艾小明重有啲教授都有份簽，其中上海作家兼編戲家沙葉新重係第一次咁樣簽公開信。\n另外，香港民主黨立法會議員李柱銘喺美國《華爾街日報》發表文章，希望美國總統喬治布殊透過北京主辦奧運呢個機會，要求中國改善人權。\n號召抵制北京奧運會嘅組織同個人名單：\n史匹堡辭京奧藝術顧問.\n國際間亦將京奧同一啲人道人權問題掛鉤，諾貝爾獎得主婦女倡議團、一啲國家嘅奧林匹克運動員、一百幾個美國國會兩黨成員，希望中國政府採取敦促蘇丹中止達爾富爾嘅種族屠殺。而荷里活著名電影導演史提芬史匹堡就因為咁請辭京奧藝術顧問，英國運動員亦呼籲中國政府向蘇丹施壓，結束達爾富爾人道危機。\n禁口令.\n除咗人道人權問題，言論自由亦係京奧一樣好有爭議嘅問題，英國奧林匹克協會（BOA）要求運動員喺合約入面加一條條款，就係話選手喺參加京奧嗰陣，唔可以對政治敏感話題評論，唔簽就無得參加奧運，結果引嚟英國反對黨對英奧委指責，最後英奧委決定修改合約內容，強調唔會限制運動員嘅言論自由。\n奧運廢棄場館問題.\n喺奧運結束之後，有好多場館被廢置，多年後再次受到傳媒討論同關注。"}
{"id": "3672", "revid": "201544", "url": "https://zh-yue.wikipedia.org/wiki?curid=3672", "title": "七一遊行", "text": "七一大遊行，係7月1號喺香港舉行嘅大型遊行，第一次喺1997年。2003年嘅主題係反對《香港基本法》第23條立法，係1989年100萬人上街之後最大嘅遊行。(\"睇下八九民運\")\n背景.\n香港主權喺1997年由英國交畀中華人民共和國以嚟，香港市民支援愛國民主運動聯合會（支聯會）都會喺7月1號（回歸紀念日假）遊行去政府總部，表達希望加快中國同埋香港民主步伐。\n1997年7月1號下午，支聯會以「愛國愛港民主大遊行」嘅名義，冒雨由銅鑼灣遊行到中環政府總部。口號係「結束一黨專政，建設民主中國」；遊行開始嗰陣有八百幾個市民參加，但去到灣仔嗰陣就加到2300人，警方就估計人數有4000人（支聯會就估計有3000人，多過支聯會預先通知嘅2000人），就口頭警告支聯會，張文光就話警方以前從來都冇咁樣警告支聯會，希望呢件只係巧合事件，而警方就表示期望主辦團體可以更準確咁做計遊行人數。遊行隊伍最後抵達政府總部出面，由司徒華代表遞交意見書畀特首代表之後和平散去。\n2003年，《基本法》23條立法嘅爭議改變咗原定嘅計劃。政府想趕及喺2003年7月9號將《國家安全（立法條文）條例》（又稱「二十三條」）草案提交立法會通過。當時由多個反對立法嘅民間團體組成嘅民間人權陣線（簡稱「民陣」）舉辦咗7月1號嘅遊行，號召市民上街表達反對立法嘅意願。\n七一遊行，除咗係因為二十三條立法將會損害香港嘅民主自由之外，部份市民對行政長官董建華同埋佢帶領嘅特區政府施政（特別係董建華連任後嘅2002年7月-2003年7月期間）嘅不滿亦都係主要唔少市民上街嘅原因之一，呢次遊行將自1997年主權移交後政府嘅各種施政失誤、市民對經濟不景、失業率偏高、同埋其他民生問題所帶嚟嘅戾氣引發出嚟。\n重有，財政司司長梁錦松嘅偷步買車事件、保安局長葉劉淑儀喺二十三條立法嘅推銷過程中嗰一種強硬兼唔願協商嘅態度同埋衛生福利及食物局長楊永強喺沙士爆發嗰陣隱暪疫情嘅責任問題亦促成咗導火線。\n2003年.\n2003年7月1號，「民陣」舉辦「七一」遊行。之前，有人喺網上呼籲參加者着黑色衫，以示抗議立法，所以當日大部份人士都著咗黑衫遊行。遊行隊伍原定喺當地時間下晝兩點半，由銅鑼灣維多利亞公園足球場出發，經怡和街、軒尼詩道、金鐘道、皇后大道中，最後抵達喺炮台里嘅政府總部。\n而當時親北京嘅香港工會聯合會租用咗維多利亞公園一共八個之中嘅六個足球場，舉辦慶祝香港主權移交中國 6 週年紀念嘅嘉年華。工聯會聲稱有五萬幾人參加嗰項活動，而事後報導話不足五千人。超過二十萬名參與大遊行嘅市民就喺淨番嗰兩個足球場度集合。由於太迫同埋天氣炎熱，有遊行人士感到不適要送院治理。根據香港天文台紀錄，嗰日平均氣溫超過攝氏三十三度，並且發出咗酷熱天氣警告。\n出席遊行嘅人數，以至遊行嘅路線，都遠遠超乎主辦團體嘅意料。當時大批著黑衫嘅市民由銅鑼灣同天后地鐵站湧入指定集合地點。有鑑於以往遊行進行期間，警方指大多數遊行人士乃中途插隊，部份亦會中途離開，所以將遊行人數嘅估計大幅減少，所以，為咗俾警方點算正確遊行人數，唔少市民堅持要進入維多利亞公園範圍，令人龍擠在維多利亞公園周邊道路，一直東延至炮台山站附近。遊行隊伍喺2時半出發，龍尾到咗晚上接近10時先至抵達政府總部。由於人數太多，大部分嘅遊行人士改喺中環雪廠街附近做終點。主辦團體估計遊行人數超過50萬，而警方就只係公佈當日下午六時嘅參與遊行人數為35萬人（數字並未包括之前已抵達政府總部並已散去嘅市民）。事後警方承認低估咗遊行人數。遊行雖以反對23條立法為主題，遊行人士同時提出咗不同嘅訴求，例如要求董建華落台、官員梁錦松、葉劉淑儀辭職、加快民主步伐等。另外，部份遊行人士不滿特區政府處理非典型肺炎（SARS）嘅手法，導致 300 多人染病死亡嘅悲劇，因而要求追究責任。遊行和平進行，普遍認為反映香港的公民素質良好。\n影響.\n事後，由於參與遊行嘅人數多過政府預期好多，為咗減少民怨，政府就23條立法作出咗 3 項讓步。7月5日，董建華宣佈修改原草案條文，又認為修訂已釋除公眾嘅疑慮，決定如期將23條立法交俾立法會恢復二讀同三讀。7月7號，行政會議成員自由黨主席田北俊突然辭去咗行政會議成員一職，自由黨知道如繼續支持政府立法，會有破壞性嘅後果，所以宣佈唔再支持政府嘅草案。政府明白草案冇辦法喺立法會通過，宣佈撤回草案。不過，7月9號仍然有5萬幾人喺立法會門外舉行「七九燭光晚會」，以示對成個運動嘅支持。\n親中共政黨民建聯貫徹支持盡快立法，喺成個立法過程裏面，不斷總動員支持立法。違背「七一」遊行反對立法嘅訴求，令到部分市民對民建聯產生負面評價，導致民建聯喺2003年11月23號嘅區議會選舉慘敗，議席減少咗差唔多三份之一，就算係立法會議員劉江華同埋葉國謙都因為呢次事件深受影響而落選。主席曾鈺成因此引咎辭職。\n2004年.\n2004年7月1號，「七一」遊行延續，主題改為「爭取07、08普選」，大會呼籲市民著白色衫參與遊行，以表達對普選嘅期望。另一方面，有親政府團體呼籲市民著紅色衫，參加另外一個要求民主嘅靜坐集會。雖然當日香港天氣炎熱，但2004年嘅「七一」遊行人數依然高企，主辦單位指人數高達53萬，仲多過2003年嘅50萬人，但係警方就話得20萬人。實際人數有幾多就拗得好緊要。\n2005年.\n2005年7月1號，「七一遊行」第三年舉行，主題為「反對官商勾結，爭取全面普選」，大會再次呼籲市民著白色衫參與遊行，以表達對普選嘅期望。此外，民間人權陣線公投小組計劃喺2005年「七一」遊行時喺維園進行「七一」模擬公投，公投議題係「○七、○八年普選行政長官及立法會」。\n但係同以往不同嘅係，呢次遊行有唔少爭取其他訴求為主嘅人士加入，例如爭取原工資水平嘅海外傭工，反對香港大學醫學院冠上富商李嘉誠個名（佢捐咗10億港元）嘅教學人員同校友，爭取平等權益嘅同性戀者、爭取居港權人士同埋一啲法輪功嘅修練者等。而呢次遊行之前發生咗一啲插曲，團體明光社高調反對喺同性戀者團體帶領隊伍下一齊遊行，引起咗社會唔少嘅議論。\n根據香港警方喺維園出發點嘅統計數據，大約有11 000幾名市民參與遊行，而民間人權陣線起初表示有45 000人參加，之後修正遊行人數為21 000人。然而，有遊行人士懷疑警方將人數大減，比起當日上晝嘅慶祝回歸巡遊仲要少（警方估計有2萬多人參與）。"}
{"id": "3674", "revid": "259", "url": "https://zh-yue.wikipedia.org/wiki?curid=3674", "title": "自由主義", "text": "自由主義（）係一種思想流派，存在喺政治、經濟等領域。喺政治同社會生活方面，佢主張通過法律賦予嘅權利系統令個人自由最大化；喺經濟領域，佢主張喺一定嘅框架裏面令到經濟同埋商業自由競爭最大化。\n自由主義嘅基本信條係：\n自由主義喺18世紀嘅歐洲產生，可以喺哲學家約翰洛克及法國啟蒙運動思想家嘅巨著之中睇到。當時歐洲社會嘅意識形態畀咗君主、貴族、教會等特權，而自由主義係為咗抗爭呢種意識形態而興起。後來，自由主義亦都係集權主義嘅對立者，集權主義包括社會主義同埋法西斯主義。\n18世紀末以嚟，自由主義同埋民族主義一道，深深咁刻劃咗西方文明。自由民主同有競爭嘅多黨政治，喺坎坷嘅歷程後，已經散佈到世界嘅很多地方。自由主義嘅原則，譬如言論自由、宗教自由，而家成為咗好多國家嘅憲法同聯合國憲章、歐盟憲法所明確規定嘅崇高原則。\n概念.\n自由主義嘅西班牙語「Liberales」最早出現喺1812年嘅西班牙，當時西班牙自由黨用呢個詞嚟標榜佢哋促進立憲政府嘅決心。1816年英國嘅托利黨人首先用帶有蔑視嘅口吻用「自由主義」一詞嚟貶低對手。1822年，英國文學家同詩人拜倫同埋雪萊等創辦咗《自由主義》雜誌，但係影響好細。直到19世紀三十年代，「自由主義」先至俾人廣泛應用。雖然「自由主義」一詞直到19世紀初先至出現，到19世紀將近中葉先至俾公眾廣泛接納，但係自由主義作為一種人類思想同埋理論，就有更長嘅歷史。\n哈耶克喺為意大利《新世紀百科全書》寫嘅「自由主義」詞條裏面，開門見山咁指出：「自由主義一詞係喺以各種不同嘅含義使用著，而呢啲含義，除咗描述它對新觀念嘅開放性之外，幾乎冇任何相似之處。喺呢啲新觀念裏面，包含住一啲同自由主義喺19世紀同埋20世紀初所表示嘅本來含義截然相反嘅嘢」。說明「自由主義」實際上並唔係一種單一嘅一成不變嘅思想，亦唔係一種可以精確定義嘅理論。但哈耶克嘅呢段話裏面，明確咁指出咗自由主義嘅一個根本原則：「對新觀念嘅開放性」，亦即係對新觀念嘅寬容態度。\n中國現在嘅自由主義學者朱學勤就定義道：「『自由主義』首先係一種學理，然後係一種現實要求。它嘅哲學觀係經驗主義，同先驗主義相對而立；佢嘅歷史觀係試錯演進理論，同各種形式嘅歷史決定論相對而立；佢嘅變革觀係漸進主義嘅擴展演化，同激進主義嘅人為建構相對而立。佢喺經濟上要求市場機制，同計劃體制相對而立；佢喺政治上要求代議民主制同埋憲政法治，既反對個人或少數人專制，亦反對多數人以「公」嘅名義實行群眾專政；喺倫理上它要求保障個人價值，認為各種價值化約到最後，個人唔可以化約、唔可以被犧牲為任何抽象目的嘅工具。」咁樣表現咗中國一啲學者對自由主義嘅認定。\n約翰·格雷就對自由主義有比較簡單嘅解釋。佢認為自由主義傳統嘅基本特點係：個人主義、平等主義、普遍主義、改良主義，而其落實就包括保障消極意義下嘅個人自由、私有財產、市場經濟、代議制政府。\n大衛·斯匹茲喺佢臨終之前，幫自由派人士寫低咗「信條」，更能反映一個自由主義者嘅理想：\n歷史淵源.\n有啲學者將自由主義追溯到古希臘時期。比如話有學者認為蘇格拉底係自由主義嘅鼻祖，因為佢一貫秉承理性主義，以懷疑精神不斷反省批判未經檢驗嘅概念同信仰，最後重以身殉道，成為捍衛個人思想自由唔俾人侵犯嘅典範。而另有學者就認為，德謨克利特首創咗原子論同埋政府契約論，安提芬就以知識份子嘅良知對民俗習慣進行批判，普羅塔哥拉就發現咗實用主義，經驗主義同埋價值多元主義等現代自由主義嘅核心價值，佢哋先至係古典自由主義嘅代表。\n但絕大多數學者就認為自由主義發源於近代經歷咗光榮革命後嘅英國。洛克就係自由主義嘅鼻祖。洛克率先提出咗自由主義嘅主要原則，例如社會契約論，人嘅自然權利論（又稱作天賦權利），重喺呢個理論引伸出人嘅生存權利，自由權利，私有財產嘅擁有權利（財產權），同時重提出咗現代三權分立原則嘅雛形。呢啲思想都構成咗後代自由主義嘅根本原則。\n喺洛克之前，另外一啲思想家就為自由主義嘅其他原則提供咗思想源泉。譬如話，英國嘅霍布斯提出嘅個人主義，荷蘭史賓諾沙嘅理性主義同埋對個人自由嘅擴展。呢啲思想家雖然唔能夠當係「自由主義」者，但卻係自由主義嘅先驅。\n19世紀嘅自由主義.\n1776年北美殖民地嘅《獨立宣言》同埋1789年嘅《美利堅合眾國憲法》同佢嘅修正案（權力法案），首先喺建國綱領裏面體現咗自由主義嘅原則。而喺法國大革命期間誕生嘅《人權宣言》，就進一步闡明咗對自由主義嘅追求。隨住法國大革命嘅發展，《人權宣言》將自由主義嘅思想，由英美，普及到咗歐洲大陸，並由此逐漸形成咗同英美自由主義相區別嘅歐陸自由主義。到咗19世紀之後，自由主義喺北美同埋歐洲逐漸迎嚟咗自己嘅黃金時期。\n20世紀嘅自由主義.\n到咗20世紀，自由主義逐漸俾社會民主主義取代，但係自由主義重係有一定嘅支持基礎。1980年代多咗一種叫新自由主義，係由自由主義同保守主義發展出來。\n中國自由主義嘅發展.\n中國自由主義嘅代表人物，有胡適、張君勱、傅斯年、殷海光、顧准、李慎之、李敖、羅永浩等人。但係有啲人並唔同意呢啲其中部分自我宣稱為自由主義者嘅人真正理解「自由主義」嘅精神要義。\n偽自由主義.\n所謂偽自由主義，係指嗰啲根本違背自由主義精神但又話自己係「自由主義者」所謂嘅自由主義。比如一個專制嘅當權者「自由」咁處置事情而置法律於不顧，又或者一個人為咗一己嘅私利「自由」咁發表言論但係就故意歪曲事實，又或者一個自稱「自由主義者」嘅人但又唔尊重人哋嘅自由，呢種自由主義就係偽自由主義。\n自由主義，呢度嘅自由（Liberty）有佢嘅價值取向，佢源於對「人」嘅尊重、對「自然準則」嘅尊重。中國現代人文主義嘅先驅劉伯明曾經講過：「蓋所謂自由之心，實古今新理發現必要之條件也。」，但同時「惟負責而後有真正的自由」。"}
{"id": "3683", "revid": "214935", "url": "https://zh-yue.wikipedia.org/wiki?curid=3683", "title": "Pumb", "text": "PUMB，原本個名係 Palm User Message Board，之後改咗名做 PDA User Message Board，係香港其中一個最大嘅電子手帳論壇。"}
{"id": "3690", "revid": "1297251", "url": "https://zh-yue.wikipedia.org/wiki?curid=3690", "title": "呂潔", "text": "呂潔（，Amy Lü，），廣東人，係中國大陸同香港演員同模特兒；廣州市執信中學畢業，喺廣州外國語學院，即現今嘅廣東外語外貿大學主修法文。 \n呂潔喺1998年開始拍電視廣告；2002年開始接拍電視連續劇網絡情人、柴米新人類等。\n呂潔演過兩套電視劇集；演過《》、《》、《》。香港電影嗰方面則有《心癢癢》同《偽鈔的末日》；同過劉青雲、鄭則士合演。"}
{"id": "3692", "revid": "75937", "url": "https://zh-yue.wikipedia.org/wiki?curid=3692", "title": "格魯吉亞", "text": "格魯吉亞（格魯吉亞文：საქართველო）係亞洲國家，首都第比利斯。曾經係蘇聯加盟共和國，1991年4月9號正式獨立，1995年8月24號通過新憲法，國名定為「格魯吉亞」。曾為獨聯體國家。國土面積69,700平方公里，人口5,443,359（1989年人口統計）。主體民族為格魯吉亞族佔70.1％，其他主要少數民族有亞美尼亞族、俄羅斯族、同埋阿塞拜疆族等；官話為格魯吉亞文，居民多通曉俄文，多數信東正教，其他信仰伊斯蘭教。地理上位於亞洲西部南高加索嘅黑海沿岸，北鄰俄羅斯，南部與土耳其、亞美尼亞、阿塞拜疆接壤。\n政治.\n格魯吉亞於2004年1月4號再新舉行國會選舉。\n主要政黨.\n格魯吉亞夢想－民主格魯吉亞：2012年成立，依家（2022年）係執政黨。\n統一民族運動：前總統薩卡什維利係該黨名譽主席，曾經係格魯吉亞嘅執政黨。\n聯合民主黨：Zurab Zhvania主席。\n政區.\n格魯吉亞全國由兩個自治共和國、一個自治州、及另外62個行政區組成。而這62個行政區當中，有3個直轄市，以及其餘59個分區(\"raion(eb)i\")。這些行政區劃茲詳列如下：\n地理.\n西部同埋黑海交接310公里。在格魯吉亞嘅北方，有一條跟俄羅斯聯邦比鄰嘅邊界，長達723公里。這條邊界在俄國方面好多部分屬於北高加索聯邦區，其他嘅依次序由西至東分別為：克拉斯諾達爾聯邦區、卡拉恰伊－切爾克斯共和國、卡巴爾達－巴爾卡爾共和國、北奧塞梯共和國、印古什共和國、車臣共和國、達吉斯坦共和國。\n主要城市：\n經濟.\n人均 GDP: USD$3100\n貧窮人口比率: 54%\n人口.\n根據2005年7月嘅統計，格魯吉亞全國有人口4,677,401人，當中嘅民族分佈如下：\n國內絕大多數俄羅斯人均在國家獨立後紛紛移民離開。生活於阿布哈茲嘅阿布哈茲人及南奧塞梯嘅奧塞梯人都尋求脫離格魯吉亞獨立。國內尚有另外兩個Kartvelian民族，分別為Svan及Mingrelians，以及少量嘅Laz。Laz人主要在土耳其生活。國內其他人口更少嘅民族計有：敘利亞人、希臘人、庫爾德人、塔塔爾人及烏克蘭人。\n自從前蘇聯解體以後，由於亞布哈茲叛亂部隊嘅分離活動、Ajaria及南奧塞梯嘅問題，對本國嘅人口做成衝擊，並使經濟變得脆弱。尋找工作嘅困難，迫使以十萬計嘅格魯吉亞人出外尋找工作機會，當中大部份選擇移民往俄羅斯。由於局勢不穩，使國民都不太願意生育，使當地嘅出生率奇低─鄰近嘅亞美尼亞亦面對同樣嘅問題。現時全國嘅人口，比前蘇聯時期嘅1990年要少50萬，不過據觀察家嘅意見，現時格魯吉亞嘅人口有被高估嘅成份。"}
{"id": "3696", "revid": "3286", "url": "https://zh-yue.wikipedia.org/wiki?curid=3696", "title": "香港七一遊行", "text": ""}
{"id": "3698", "revid": "158703", "url": "https://zh-yue.wikipedia.org/wiki?curid=3698", "title": "丘達新", "text": "丘達新（，拼音Thaksin Shinawatra，音譯：達新先阿哇察；），或者叫名達新（Thaksin），係泰國人，做過兩屆泰國總理。佢生於泰國北部清邁府，第四代泰國唐人，係客家人。執政嗰陣，泰國以達新經濟聞名。因爲唐文新聞機構，唔曉泰文同埋客家話，就將達新亂繙，例如香港、中國大陸嘅他信、新架坡嘅達信、臺灣嘅塔克辛等等。\n丘達新嘅細妹丘英樂喺2011年8月5號至2014年5月7號做過泰國總理。\n生平.\n丘達新1949年7月26號喺泰國清邁府出世。佢老竇老母都係祖籍中國廣東梅州嘅客家人。丘達新嘅太太爺丘春盛喺1860年移民到暹羅，即係依家嘅泰國。\n丘達新喺1994年從政，做過泰國外交部長、內閣副總理、正義力量黨黨首等職位。1998年7月14號，丘達新創立泰愛泰黨，最後做埋黨主席。喺2001年2月成為泰國第23任總理。佢仲係泰國首位成功連任嘅總理。\n2006年2月24號，丘達新突然宣布解散國會下議院，提前舉行選舉。\n4月4號，丘達新晚間正式宣布，為咗國家團結，佢唔再出任下屆政府總理。佢解釋，做出如此決定，主要係泰國慶賀泰國國王登基六十周年 。\n丘達新喺2007年7月收購英超球會曼城做嘅老闆，直至2008年9月2號因資金問題而轉讓球會畀阿布達比財團。\n尋根返故里.\n丘達新嘅父母分別來自中國廣東省梅州市嘅豐順縣同梅縣，丘達新因而承繼咗百分之百嘅客家血統。丘達新亦有客家認同，因此，按照客家人嘅確認方式，丘達新可以算係一位東南亞客家人，而唔單只係客家後裔。\n另外，由於喺丘達新祖輩離開廣東嘅時候，豐順仲係畀潮州管嘅，所以丘達新祖籍亦係潮州，為潮人第四代後裔。\n2005年初，丘達新帶埋屋企人訪問中國廣東省大埔縣，展開尋根之旅；2005年7月，丘達新以泰國總理嘅身份，訪問廣東梅州同潮州。\n法律訴訟.\n丘達新而家有鑊，原因係渠夫人寶乍文先阿哇察曾經響2003年泰國金融機構發展基金（FIDF:Finance Institute Development Fund）嘅一次拍賣中買入曼谷叻猜拉披色路一個繁華地段上嘅某一忽地皮，而家政府話因為丘達新當時做緊總理，所以係有嫌疑違反咗泰國「反貪污法」嘅。嗰次地皮拍賣成個過程係由泰國銀行監督嘅，渠哋就一再堅持話交易係完全按法律程序舉行 。2007年6月21號，泰國最高法院正式向泰國大理院提出檢控 "}
{"id": "3699", "revid": "1825702", "url": "https://zh-yue.wikipedia.org/wiki?curid=3699", "title": "荃灣綫", "text": "（；）係由港鐵營運嘅鐵路綫。條綫由香港島，經九龍西，去到荃灣。喺1982年5月10號通車，因為總站設喺荃灣，所以叫荃灣綫。2004年為止，荃灣綫總共有16個車站，當中有8個係轉車站（荔景站、美孚站、太子站、旺角站、油麻地站、尖沙咀站（可以行去尖東站乘）、金鐘站、中環站（可以行去香港站乘或者），係香港地鐵最繁忙嘅路綫嚟。當中荃灣站、葵興站、葵芳站同埋荔景站4個車站係架空或者地面，其餘全部喺地底。荃灣綫列車一列8卡，喺路綫圖裏面用紅色代表。\n歷史.\n地下鐵路嘅誕生同埋早期系統（1967-1970）.\n荃灣綫，喺1960年中研究興建地鐵計劃就有，係4條路綫之一。佢落成之後嘅設計，同初期規劃好唔同。主要係車站名，同埋荃灣衞星城市裏面嘅站位唔同。初期計劃嘅終點站「荃灣西站」，係喺家下荃灣站重要西嘅山谷，以方便第時伸到去屯門。2003年開通嘅（而家嘅）嗰個站唔係原先嗰個「荃灣西站」。除此之外，荃灣站到荔景站一段，最初設計係起喺地底，係經葵涌貨櫃碼頭一帶，而唔係好似家下咁起喺高架橋上面。重有九龍佐敦站同尖沙咀站都係轉車站。\n香港整體運輸研究（1976-1977）.\n1976年，政府再邀請顧問公司，對香港嘅交通發展作出研究，發表首份《香港整體運輸研究》，當中建議興建地鐵荃灣綫。\n1977年，荃灣綫工程獲批，隨即動工。雖然九龍彌敦道一段，1979年已經起好兼行緊，但係荃灣站到深水埗站一段，就要到1982年5月10號先正式投入服務。所有位於深水埗區嘅車站（深水埗站、長沙灣站、荔枝角站同埋美孚站），要喺荃灣綫通車之後一個禮拜，先至有得用。\n荃灣綫有最少8個車站嘅名，同最初計劃嘅名稱唔同。中環站、油麻地站同旺角站，最初係用街道命名，分別係遮打道、窩打老道同埋亞皆老街，後來先改成地區名。此外，旺角站本來係計劃起喺比而家更北嘅位置，並無太子站；而深水埗站原本計劃係起喺比而家南啲嘅位置。\n另外，美孚站本來叫做「荔枝角站」；而荔枝角站就叫「長沙灣站」；長沙灣站應該叫做「蘇屋站」。位於荃灣區嘅葵芳站本來係叫「垃圾灣站」，呢個名係取自葵芳填海前嘅海灣，即係垃圾灣（又叫醉酒灣）。而葵興站本來係叫「葵涌站」。葵芳站、葵興站、荔枝角站同埋長沙灣站4個車站，都喺通車前改做而家嘅名。美孚站就由「荔枝角站」改名做「荔灣站」。其餘車站嘅中文名都喺開幕前全部改番。最終「荔灣站」亦都喺1985年改做現時嘅「美孚站」。\n東涌綫轉車站（1997）.\n正式落實興建嗰陣，要個轉車站，唔係乘客就要坐晒全程去中環站，先至可以喺香港站轉。地鐵選擇咗荔景站做轉車站，於是北行路軌要重鋪，荔景站月台改成雙層，以便騰個位出來同轉車。新月台喺1997年7月2號正式啟用，比早成年。\n九廣鐵路轉車站（2003-2005）.\n九廣鐵路公司起成（而家嘅）同埋（而家嘅）尖沙咀支綫，地鐵站亦有改動配合。美孚站同埋尖沙咀站要起多咗出入口，同埋有行人隧道分別駁去九廣鐵路嘅美孚站同埋尖東站。2003年，美孚站嘅轉乘通道（D出口），喺（而家嘅）通車嗰日同時啟用，乘客可以直接行行人通道去西鐵美孚站；而尖沙咀站同東鐵尖東站之間嘅轉乘通道（即係F、G出口），G出口喺2004年10月24號同（而家嘅）尖沙咀支線通車一齊啟用，連接尖東站麼地道嘅行人隧道。至於F出口就要到2005年3月30號先至啟用，連接尖東站中間道行人隧道。\n用車.\n全線採用英製都城嘉慕電動列車（M-Train），總共36列，一列8卡，由通車用到家下，不過1998年到2001年間，都全部翻新過。車以英製都城嘉慕電動列車第2a代車卡為主，第2a代車卡係英製列車之中佔最多嘅車卡。2004年初亦曾有用過南韓造車卡。\n車站一覽‧接駁路線.\n! width=125 | 車站套色同埋名\n! width=100 | 喺邊區\n! width=275 | 車站接駁\n! width=150 | 啟用日期\n荃灣綫列車曾經喺1982年5月10號至16號間以唔停站方式途徑呢個站，但係車站喺同一年嘅5月17號先至正式啟用。\n用八達通轉車要先出入閘，單程票乘客就要喺轉車期間買過張單程票。\n根據港鐵公司提出嘅南港島綫方案，會起南港島綫東段同南港島綫西段，為港島南區提供鐵路服務。南港島綫東段將會喺2015年或之前通車，而西段就未確定幾時通車。\n旺角站唔係接駁旺角東站嘅車站，但係可以經行人天橋行10至15分鐘去車站。\n荃灣站並唔係接駁荃灣西站嘅車站，但係可以利用八達通免費轉專線小巴95K或者行大概15至20分鐘去車站。"}
{"id": "3705", "revid": "259", "url": "https://zh-yue.wikipedia.org/wiki?curid=3705", "title": "TVB", "text": ""}
{"id": "3711", "revid": "8", "url": "https://zh-yue.wikipedia.org/wiki?curid=3711", "title": "新巴", "text": ""}
{"id": "3715", "revid": "1866953", "url": "https://zh-yue.wikipedia.org/wiki?curid=3715", "title": "中華人民共和國", "text": "，官方同多數外國簡稱，係東亞一國，喺太平洋西岸，首都係北京，陸上從東北至西南分別同亞洲十四國黐住，海上由東部去到南部分別係渤海、黃海、東海、南中國海同朝鮮半島、日本列島、東南亞相望；管治中國大陸廿二省、五少數民族自治區同埋四直轄市，亦幫香港同澳門兩個特別行政區管國防同外交；國土總面積超過960萬平方千米，僅次於俄羅斯同加拿大，係世界第三，陸地嘅總面積大約933萬平方千米，世界第二（注）；人口過14億，係世界第一；跨越五個時區，但用東經120度嘅北京時間做全國嘅標準時間；1971年起代替中華民國做中國喺聯合國嘅代表同安理會常任理事國；通用簡體中文，一般溝通用標準官話。\n中華人民共和國係聯合國安全理事會常任理事國、衆多正式同非正式多邊組織嘅成員，係國際社會嘅重要一員。佢係世界第二大經濟體、世界第一大外滙儲備國、世界第一大工業國、世界第一大GDP實際增長率國、世界第一大出口國、世界第一大農業國、世界第三大服務業國、世界第二大進口國、世界第二大吸引外資國、世界第三大對外投資國、世界第三大政府預算國同埋世界第五大官方黃金儲備國。\n喺軍事方面，中華人民共和國擁有最龐大嘅武裝部隊，而且國防預算世界第二，綜合軍事實力世界第三，擁有核武器。\n根據《中華人民共和國憲法》入面嘅解釋，中華人民共和國由工人階級領導、以工農聯盟為基礎嘅人民民主專政社會主義國家；全國人民代表大會係最高國家權力機關，行政、審判同檢察機關由人民代表大會產生，向佢負責，受佢監督；決策過程實行民主集中制原則。中國共產黨係憲法規定嘅執政黨。\n歷史.\n中國一度係強盛嘅文明古國，直到近代因為帝制專權、閉鎖守舊，搞到積貧積弱，無辦法實行現代化，只係畀人覺得落後於西方列強嘅國家。喺1840年爆發嘅鴉片戰爭標誌住西方對中國喺影響同干涉加強。喺1912年確立嘅中華民國結束咗長達兩千年嘅中央帝制，開展中國第一個民主共和嘅政體。但係由於保守勢力仍然相當強大，共和政體唔可以成功咁喺中國實行，而軍閥割據混戰、剝削同腐敗嚴重，中國繼續飽受戰亂同貧弱之苦，中國人民希望搵到真正民主嘅共和政府。1917年俄國十月革命成功，令到部分左傾嘅中國知識份子開始尋求馬克思主義同列寧主義；而1919年因為中國外交失敗而引發嘅民主愛國五四運動，標誌住「新文化運動」嘅開始。到1921年，中國共產黨喺上海成立，係一個主張馬列主義嘅黨派。\n1927年，國共第一次合作破裂。1931年11月7號，中國共產黨喺江西瑞金成立咗中華蘇維埃共和國，因為咁而受到中華民國軍隊嘅圍剿。喺1934年第五次反圍剿失利之後，武裝力量中國工農紅軍被迫進行二萬五千里長征，轉向陝北謀求發展。1935年喺長征途中召開嘅遵義會議中，毛澤東確立咗佢喺中國共產黨嘅實際領導地位。1937年抗日戰爭全面爆發，逐步發展為第二次世界大戰亞洲戰場，直到1945年日本無條件投降，場仗先至打完。戰爭期間，中國國民黨嘅國民政府喺「正面戰場」付出咗大量嘅代價死傷無數；而中國共產黨因通敵賣國所以喺各個「抗日根據地」得到快速發展，攞到日軍大量先進嘅裝備。戰後，國共雙方為咗建立戰後統一、民主嘅中國進行咗談判，但係都失敗收場。1946年到1949年期間，背後有蘇聯撐腰嘅中國共產黨嘅武裝力量同中國國民黨領導嘅中華民國政府開始咗歷時三年幾嘅國共內戰。1949年國民黨政府喺中國大陸節節敗退，同年10月1號毛澤東喺北京宣告中華人民共和國中央人民政府成立，12月7號中華民國中央政府正式撤到去臺北，從此開啓咗兩岸分治嘅局面。\n中華人民共和國建立初期，經年戰爭嘅中國大陸廢墟處處。1950年代初，共產黨通過「鎮壓反革命」嘅運動，對私有經濟同財產進行城市工商業「社會主義改造」同農村「土改」同土地集體化，從而收歸國有，並喺蘇聯援助下建立一個初步完整嘅工業體系，而外交上奉行完全傾向社會主義陣營（「一邊倒」）嘅政策，援助各社會主義國家同新興獨立國家共產主義活動。軍事上，1950年基本消滅國民黨喺大陸嘅殘餘勢力；同年，朝鮮戰爭爆發，人民政府以「唇亡齒寒」、「保家衛國」做號召組建中國人民志願軍去北韓同朝鮮人民軍並肩對以美國為首嘅聯合國軍作戰，幾百萬人戰死凍死餓死。之後喺1953年簽署停火協議。朝鮮戰爭令美國認識到中華人民共和國嘅冷血無情，亦令中華人民共和國同美國關係發展蒙上陰影，深刻影響臺灣問題及中華人民共和國以後嘅發展方向。\n1956年蘇共二十大召開並提出斯大林問題，中蘇論戰初次顯露不和。1957年毛澤東發動「反右」運動，令國內知識份子同民主黨派力量受到空前打擊。1958年中國共產黨發動「大躍進」同「人民公社」運動，「浮誇風」盛行。1959年中蘇關係破裂，蘇援撤銷。1959年到1961年連續三年發生大規模饑荒，稱為「三年困難時期」或「三年災害時期」。一般認為呢場饑荒導致三千萬人死。喺經過以「調整、鞏固、提高」為目標嘅經濟恢復期後，1966年，毛澤東發動歷時十年嘅「無產階級文化大革命」運動（簡稱文革），對中國社會造成重大而深遠嘅破壞。文革初期盛行嘅「破四舊」運動同各派系間「武鬥」導至幾千萬平民死亡，以及其它運動對中國經濟、文化造成毋可估計嘅損失，令中國當時幾乎瀕臨內戰。直到1976年毛澤東死咗，文化大革命先至完。\n1964年10月16號中國第一個原子彈爆炸成功，1967年6月17號又成功爆炸咗氫彈，1970年4月24號，中國第一粒人造衛星發射升空。1971年10月25號，聯合國大會通過第2758號決議，決定由中華人民共和國政府取代中華民國政府，成為中國喺聯合國唯一合法代表。1972年美國總統尼克遜訪問北京並拜會毛澤東，1973年中美互設代表處；1979年美國同中華民國斷交，同中華人民共和國建立正式全面外交關係。\n1978年中國共產黨十一屆三中全會召開，確立咗鄧小平領導地位，採納以經濟建設為中心、實行改革開放、努力建設四個現代化嘅政策。隨後喺經濟迅速發展同時，出現較以往嚴重嘅腐敗、通貨膨脹等問題。到1989年胡耀邦因為突發心臟病死咗，悼念活動發展成為八九民運並以流血（六四天安門事件）告終，震驚全球，亦令中國共產黨對於改革，特別係政治體制改革態度趨於保守同謹慎。1992年，已辭去所有正式職務嘅鄧小平通過南巡講話，強調解放思想、繼續改革開放嘅重要，並批評搞唔清楚市場經濟姓社姓資嘅爭論。同年秋，中國共產黨第十四次全國代表大會正式決定中國經濟體制改革嘅方向係建立「社會主義市場經濟體制」。從此，中國大陸正式由計劃經濟向市場經濟轉軌。1997年7月1號，中華人民共和國代表中國恢復對香港行使主權；1999年12月20號，又恢復對澳門行使主權。2002年冬到2003年秋嘅沙士事件中，中國政府隱瞞疫情導致香港發生史無前例嘅悲劇。\n1999年12月9號，中國面積大減，正式喪失一百六十萬平方公里北方舊領土。當日江澤民同葉利欽秘密簽訂《關於中俄國界線東西兩段的敘述議定書》，確定大片原先有主權爭議嘅中國舊疆域（面積相當於四十個台灣島），以後永遠屬於俄國。\n2018年3月11號全國人大修憲，以2958票贊成2票反對3票棄權1票無效，通過刪除自1982年重設國家主席之後實行咗卅幾年嘅連任限制，不過冇增加任何權力，繼續作為本身已經冇任期限制，中國共產黨總書記外交活動嗰陣掛名嘅頭銜。\n2019年尾，於中國武漢爆發由新型冠狀病毒引起嘅武漢肺炎，其後疫情惡化到要封城。\n地理.\n中華人民共和國自詡陸地面積高達960萬2716平方公里，實際淨係控制959萬6960平方公里，國土面積排全球第三注2。海域面積有成300幾萬平方公里。陸界長2萬幾公里，由東北面到南面，分別同北朝鮮、俄羅斯、蒙古、哈薩克、吉爾吉斯、塔吉克、阿富汗、巴基斯坦、印度、尼泊爾、不丹、緬甸、老撾、越南咁多個地方接壤。大陸海岸線長1.8萬幾公里，東隔黃海同韓國、隔東海同日本、隔南中國海同菲律賓、馬來西亞、汶萊、印尼相望。沿海島嶼有超過6500個。\n中華人民共和國的疆域四極為：\n中華人民共和國政府對以下未有實際管轄嘅地區宣稱擁有主權：\n同時，其他政府對於以下中華人民共和國所管轄嘅地區宣稱擁有主權：\n此外，亦有部分民間人士認為中國對於外蒙古（參閱：聯合國大會決議案五〇五）、琉球群島同埋19世紀中葉時清朝據璦琿條約、中俄北京條約等不平等條約割讓俄國嘅土地（黑龍江以北、外興安嶺以南、烏蘇里江以東包括庫頁島）亦應擁有主權。呢個地區主要定居點有：廟街、海參崴、伯力、雙城子、海蘭泡、江東六十四屯等。\n中華人民共和國地勢西高東低，各類地形佔全國陸地面積比例係：山地33.3%、高原26%，盆地8.8%，平原12%，丘陵9.9%。地勢成三級階梯：西南部係「世界屋脊」，全球最高嘅高原青藏高原，平均高度喺4000米以上，係第一階梯；自此向東向北下降為一系列高原同盆地，係第二階梯；喺大興安嶺、太行山、巫山、武陵山、雪峰山一線以東多為平原，係第三階梯。喜馬拉雅山，平均海拔6000米，主峰珠穆朗瑪峰，海拔8844.43米，係世界第一高峰。長江為中國第一大河，全長6380公里，長度及徑流量排名世界第三。其他主要河流有黃河、黑龍江、珠江、淮河、松花江等。\n中國南北方向跨緯度較大，南北氣溫有一定差異。冬季，中國南北氣溫差別好大，0℃等溫線大致沿秦嶺—淮河一線分佈；漠河鎮同海口市嘅1月平均氣溫相差接近50℃。夏季，除青藏高原等地區外，各地7月平均氣溫大多喺20℃以上。中國冬季溫度最低嘅地方喺黑龍江嘅漠河鎮，1月平均氣溫為-30.6℃，極端最低氣溫-52.3℃；溫度最高嘅地方喺西沙群島附近，1月平均氣溫為22.9℃。中國夏季溫度最高嘅地方喺新疆自治區嘅吐魯番，7月平均氣溫為33℃，極端最高氣溫49.6℃。\n政區.\n而家中華人民共和國政府將實際掌握嘅地方，分成22個省、5個自治區、4個直轄市同2個特別行政區，同時對從未實際管轄過嘅臺灣島同澎湖列島等地宣稱擁有主權，並喺名義上將佢劃為臺灣省，相關嘅資料及爭議請睇臺灣問題。隨此以外嘅領土同領海紛爭，重有大把。\n23個省：\n4個直轄市：\n5個自治區：\n2個特別行政區：\n北京、西安、洛陽、開封、南京、杭州、安陽、鄭州係中國嘅八大古都；上海係中國大陸嘅最大城市同商業中心。\n政治.\n\"參閱：中國政治、臺灣問題\"\n中華人民共和國憲法規定：「中華人民共和國嘅一切權力屬於人民」、「全國人民代表大會同地方各級人民代表大會都由民主選舉產生，對人民負責，受人民監督」。各級政府由同級人民代表大會選舉產生，鄉鎮、縣一級同埋不設區嘅市人大由選民直接選舉產生，其他人大由下級人大選舉產生。但國際上有相當多質疑聲稱，中國目前嘅政府並未經過真正公開公正公平嘅選舉得到人民嘅授權，即使係低級嘅所謂「直接選舉」亦唔係「公開公正公平自由」。\n中華人民共和國係社會主義嘅國家，中國共產黨係中華人民共和國唯一嘅執政黨。中華人民共和國國體係一黨專政（佢話自己係「一黨領導，多黨合作」），政體係人民代表大會制度。一黨專政包含對人民內部嘅民主方面同埋對敵對勢力、敵對分子嘅專政呢兩方面：主體係人民，包括工人、農民、小資產階級同埋民族資產階級，並隨住社會發展喺唔同嘅歷史時期被賦予唔同嘅嘢；而專政嘅物件包括反對社會主義制度敵對分子同埋其他剝削階級、嚴重嘅刑事犯罪分子、經濟犯罪分子、腐敗分子同埋分裂祖國嘅分子，對佢要實行專政，並將剝奪公民嘅政治權利作為制裁犯罪嘅手段之一。同時，由中國共產黨主導嘅政治協商制度，同各個唔同政黨進行政治協商合作。\n中華人民共和國憲法規定將公民嘅結社權作為公民嘅基本權利之一，每一個公民享有組織經濟、文化類社會團體嘅權利。目前幾個出名嘅愛國宗教團體就係建國之後建立嘅，佢作為政治協商、民主監督、參政議政嘅組成部分，喺全國人大、全國政協行使權利。\n中華人民共和國憲法將言論自由列為公民嘅基本權利之一，予以保障，但西方國家同一啲國際人權組織就批評中華人民共和國政府壓制言論自由、壓制異己。\n根據中華人民共和國憲法，中華人民共和國實行民主集中制嘅組織原則。全國人民代表大會係中華人民共和國最高國家權力機構，唔開會期間由常務委員會執行權力。掛名嘅國家元首係中華人民共和國主席，由全國人民代表大會選舉產生，每屆任期五年，連續任職唔可以超過兩屆。中華人民共和國國務院為最高國家權力機關嘅執行機關，國家最高行政機關，實行總理負責制。\n根據1949年9月27號中國人民政治協商會議嘅第一屆全體會議通過《關於中華人民共和國國都、紀年、國歌、國旗的決議》「中華人民共和國嘅國都定於北平」，「改名北平為北京」；「中華人民共和國紀年採用西元」；「中華人民共和國嘅國旗為紅地五星旗，象徵中國革命人民大團結」。1950年9月20號《中央人民政府公佈中華人民共和國國徽的命令》公佈國徽嘅內容為「國旗、天安門、齒輪同埋麥稻穗」。根據1982年12月4號《第五屆全國人民代表大會第五次會議關於中華人民共和國國歌的決議》：「《義勇軍進行曲》為中華人民共和國國歌」，後來喺2004年3月14號第十屆全國人民代表大會第二次會議上，正式將《義勇軍進行曲》作為國歌寫入憲法：「中華人民共和國國歌係《義勇軍進行曲》（《中華人民共和國憲法》第四章 第一百三十六條 第二款）。」\n1945年聯合國建立，中華民國作為中國代表，係創始會員國及安理會常任理事國；由1971年起，中華人民共和國成為中國喺聯合國嘅唯一合法代表。中華人民共和國同全球約168個主權國家有全面正式嘅外交關係。\n中華人民共和國政府宣稱對臺灣擁有主權，但未實際管轄過臺灣。臺灣問題同兩岸關係一直係中華人民共和國政治嘅重要議題。\n經濟.\n1978年末，鄧小平改變經濟政策，將經濟從舊有嘅蘇聯式計劃經濟體制轉為市場導向嘅經濟模式，並以社會主義市場經濟體制為目標，但政府依然有相當程度嘅主導地位。喺改革政策下，農村嘅家庭聯產承包責任制逐漸取代咗原先嘅人民公社，允許城市嘅工業企業擁有更大嘅自主權，允許私人經營絕大部分行業，並打開國門，引進外資。\n政府不斷強調增加官員收入，並鼓勵採用新嘅管理模式來提升產量。政府亦將外貿作為刺激經濟增長嘅手段，故此廿幾年間建立咗五個經濟特區同超過2000個規模唔同嘅經濟技術開發區利用香港獨有優勢，以吸引外國資本。由於有香港強大資金嘅幫助，改革開放嘅政策成功，1978年以來中國大陸嘅人均GDP已經增長三倍。按購買力平價法計算，GDP總額排世界第二，僅次於美國。根據官方嘅統計資料，中國內地嘅國民生產總值每年增長8~10%左右。中華人民共和國內地關貿區以「中國」名義於2001年12月加入世界貿易組織（中華民國係佢前身「關稅與貿易總協定」成員，現以「台澎金馬」嘅名義參加世貿）。\n國防.\n中華人民共和國嘅武裝力量由中國人民解放軍、中國人民武裝員警部隊同埋民兵組成。領導中國武裝力量嘅最高軍事機構係中央軍事委員會。\n中國人民解放軍係中國武裝力量嘅主要組成部分。喺1927年8月1號嘅南昌暴動中成立，以後歷稱中國嘅工農革命軍、中國工農紅軍、中國國民革命軍第八路軍同埋新四軍，1946年10月改名中國人民解放軍。解放軍由中國共產黨領導，叫稱「黨指揮槍」。解放軍現包括陸軍、海軍、空軍、火箭軍（原第二炮兵部隊）同埋其他技術兵種嘅合成部隊。\n中國人民武裝員警部隊係中國武裝力量嘅組成部分，1950年創建，歷稱中國人民公安部隊、中國人民解放軍公安部隊、公安軍、人民武裝員警部隊，1983年4月重新組建後改名中國人民武裝員警部隊。武警部隊屬公安系統，擔責國內安全保衛。\n民兵係逐步發展起來嘅一支群眾武裝力量，先後用過工人糾察隊、農民自衛隊、紅衛隊、自衛隊、民兵等名稱。1984年後，中國實行民兵同預備役相結合制度，民兵唔單只係國家武裝力量嘅組成部分，而且係預備役嘅基本組織形式。\n《中華人民共和國兵役法》規定，中國實行義務兵役制為主體嘅義務兵同埋志願兵相結合、民兵同埋預備役相結合嘅兵役制度；凡中華人民共和國公民，除咗有嚴重生理缺陷或者嚴重殘疾以及被剝奪政治權利嘅人以外，唔理民族、種族、職業、家庭出身、宗教信仰同埋教育程度，都有義務按規定服兵役。\n近年來，中國軍費有較大幅度增長，2000～2005年嘅軍費分別為1207.54、1442.04、1707.78、1907.87、2117.01、2446.5億人民幣。中國軍費以年均15%以上嘅速度遞增。不過國際上有相當多質疑聲稱中國未將好多同軍隊相關嘅開支計入軍費，中國嘅實際軍費開支有可能達到此公開資料嘅3倍以上，但中國政府否認。\n人口.\n中國係世界上人口最多嘅國家。截至2005年1月，唔包括香港、澳門同臺灣地區嘅人口已經超過13億。中國有漢、壯、回、蒙古、維吾爾、滿、藏等56個官方登記嘅民族，其中漢族佔總人口嘅90%。少數民族主要集中喺西北、西南、東北同廣西等地區。\n1949年後，由於社會穩定、經濟發展，中國大陸人口急劇增長，為自然環境同社會發展帶嚟重擔。1959年至1961年嘅大躍進同人民公社時期，浮誇風同大煉鋼鐵氾濫，蘇援撤銷，出現三年困難時期，釀成全國性嘅大饑荒。呢個期間由於飢餓同強體力勞動，農村出生率達到最低水準。1979年來實行計劃生育嘅人口控制政策，要求城市居民每對夫婦只生一個細路，喺農村地區如果第一胎係女嘅話，就可以再生多一個（對相當一部分人來講姓氏繼承非常重要）。呢種政策雖然有效控制人口嘅增長，但由於操作上避免唔到嘅問題，亦導致人口比例失調（2005年新生兒男女比例116.9:100），同帶嚟咗一啲社會問題，例如黑户。政府通常禁止父母喺嬰兒出生前獲知嬰兒性別。隨住中國老齡化問題越嚟越嚴重，政府係2015年全面放開第二胎，以緩解人口老齡化帶來嘅勞動力短缺問題，稱為「全面二孩」。但效果就麻麻。政府又喺2021年宣佈實施三孩政策。\n教育.\n中國建立咗完整嘅教育體系。通常分為小學6年，初級中學3年，高級中學3年，同埋高等教育。另外重有為適應小學學習等提供嘅幼稚園或者學前班，以及好多特長教育學校。\n其中小學6年同初中3年加起來定為九年義務教育。法律規定適齡細路（或者青少年）應該讀完九年義務教育，並且佢啲父母或者監護人有義務畀仔女接受教育。但係由於教育經費唔夠，以及家庭經濟困難等原因，事實上導致好多適齡嘅細路未可以讀完九年義務教育。自2005年開始，中國政府正喺度努力提供經費，通過減免學費等方式，令更多學生可以順利讀完九年義務教育。\n中國教育財政預算約佔國民生產總值（GNP）4%。\n宗教.\n雖然中國大陸官方實行無神論宣傳教育，但憲法規定中華人民共和國公民有宗教信仰自由。有相當比例中國人信仰各種宗教。中國主要宗教總共有五種：佛教、道教、基督教（新教）、天主教同伊斯蘭教。\n呢五種宗教內部各自有一啲唔同嘅派別，好似基督教內嘅基督復臨安息日會、真耶穌教會同地方教會（基督徒聚會處）喺福建等一啲地方並唔參與政府提倡嘅聯合禮拜，而係舉行單獨聚會。呢五種宗教都具有全國性影響，並廣泛分佈全國大部分地區。其中以佛教同道教傳播歷史最耐（2000年），留低咗好多著名寺廟宮觀，到而家仍香火旺盛，多數同時作為旅遊景點向遊人開放。一般嚟講，佛教同道教喺南方省份有較大影響力。藏傳佛教喺西藏自治區同其他藏族地區具有極大影響力。小乘佛教係雲南傣族等民族所信奉。中國一共有回族、維吾爾族等十個民族全民信仰伊斯蘭教，穆斯林人數大概2000萬。喺西北地方嘅新疆、甘肅、寧夏、青海等省區分佈特別集中。官方統計信奉基督教（新教）有1800萬人，信奉天主教嘅有500萬人，但實際上重有為數更多信徒屬於未登記嘅場所（有人稱為家庭教會）。基督教（新教）同埋天主教喺各省嘅分佈相當懸殊，基督教（新教）信徒集中嘅6個省份喺河南、浙江、安徽、江蘇、山東同福建，天主教信徒最集中嘅省份喺河北。少數民族之中，僳僳族、苗族同朝鮮族信仰基督教嘅比重較大。\n文化.\n中國係世界四大文明古國之一。一般認為中國五千年歷史係由傳說中嘅黃帝時代開始，根據「夏商周斷代工程」提供嘅資料，能夠準確推定嘅歷史開始於西元前2070年嘅夏朝。同佢嘅悠久歷史相對應，中國文化博大精深。\n中國喺三千幾年前商朝就有自己嘅文字（甲骨文）。到先秦時代，中國就有孔子、老子等偉大思想家。喺嗰個遙遠時代誕生大批作品至今仍然具有世界影響力，例如《道德經》《詩經》《春秋》《論語》等。\n中國古代詩詞非常發達，有較早記錄周朝詩歌喺《詩經》，魏晉南北朝時期亦一度繁榮，喺唐朝同宋朝，中國詩歌到咗鼎盛時期。中國歷史上出名詩人、詞人有屈原、李白、杜甫、白居易、蘇軾、李清照等。而唐宋八大家（韓愈、柳宗元、歐陽脩、蘇洵、蘇軾、蘇轍、王安石、曾鞏）係唐宋時期著名文學家。書法係中國一門獨特藝術，中國著名書法家包括王羲之、王獻之、柳公權、顏真卿等。中國畫亦非常著名，當代中國畫著名畫家有徐悲鴻、齊白石、張大千。中國歷史上著名小說家有羅貫中、施耐庵、吳承恩、曹雪芹等，寫出膾炙人口嘅《三國演義》、《水滸傳》、《西遊記》、《紅樓夢》等多部中國古典名著。\n五四運動之後，白話文運動興起，白話文開始逐漸取代文言文成為主流行文形式。出名白話文小說家有魯迅、老舍、茅盾、巴金、錢鍾書、張愛玲、丁玲、沈從文等人。用白話文創作嘅詩人、散文家有郭沫若、朱自清等。著名作品包括魯迅嘅《阿Q正傳》、巴金嘅《家》、茅盾嘅《子夜》、老舍嘅《駱駝祥子》、錢鐘書嘅《圍城》、沈從文嘅《邊城》等。\n中國而家共擁有52項世界遺產，居世界第2位，其中絕大多數係文化遺產或文化同自然雙遺產。\n中國嘅世界自然遺產有：九寨溝風景名勝區、武陵源風景名勝區、黃龍風景名勝區、雲南三江並流保護區。\n中國嘅世界文化遺產有：長城、莫高窟、平遙古城、皖南古村落、承德避暑山莊同周圍寺廟、雲岡石窟、大足石刻、明清皇家宮殿、蘇州古典園林、秦始皇陵兵馬俑、青城山與都江堰、曲阜孔廟孔林孔府、龍門石窟、明清皇家陵寢、天壇、頤和園、麗江古城、周口店北京人遺址、武當山古建築群、拉薩布達拉宮、高句麗王城王陵及貴族墓葬、澳門歷史城區、廬山（文化景觀）。\n中國嘅世界文化與自然雙遺產有：泰山、黃山、峨眉山同樂山大佛、武夷山。\n此外，中國嘅人類口述遺產和非物質遺產代表作有：昆曲、古琴藝術、新疆木卡姆舞以及同蒙古國共同申報嘅蒙古族長調藝術。\n參閱：漢族地區佛教全國重點寺院、道教全國重點宮觀"}
{"id": "3717", "revid": "1705596", "url": "https://zh-yue.wikipedia.org/wiki?curid=3717", "title": "漆咸道", "text": "漆咸道（）係香港九龍嘅一條路，分成漆咸道南同埋漆咸道北兩段。漆咸道最初只有大包米到紅磡一段，即係南段，後尾就拉長到去土瓜灣。新加嗰段地理位置比較北，所以叫漆咸道北，而本來嗰段就順理成章改名做漆咸道南。漆咸道頭嗰段喺1888年落成，當時叫做德輔道，1890年改名漆咸道。德輔道呢個名就畀咗香港島北部當時新起好嘅德輔道，用到而家。\n漆咸道南由尖沙咀梳士巴利道近新世界中心開始，去到紅磡康莊道同漆咸道交界。一般嚟講香港人將漆咸道南當做尖沙咀同埋尖沙咀東嘅分水嶺。香港理工大學、香港科學館、香港歷史博物館同槍會山都喺條路沿線。\n漆咸道北由漆咸道南同康莊道交界行去土瓜灣馬頭圍道，喺嗰度接上東九龍走廊北行。漆咸道北同東九龍走廊都係5號幹線嘅成員。\n名.\n漆咸道來自人名Chatham，讀/ˈtʃatəm/。查實英文化音節係咁分，chat﹣tham。tham之h，係指t要送氣音，讀似氹。之不過舊時譯名師爺，只係按串法估成chat-ham，結果出咗個咸音出來。"}
{"id": "3723", "revid": "259", "url": "https://zh-yue.wikipedia.org/wiki?curid=3723", "title": "六四事件", "text": "六四事件（）係中國八九民主運動嘅結局，指1989年6月4號，中國共產黨派中國人民解放軍武力鎮壓北京天安門學生運動。六四事件又叫六四、六四風波（）、，民運人士就叫六四屠殺（）、。因為有中華人民共和國網絡審查，中國大陸網民亦詼諧噉稱之為。\n八九民主運動.\n八九民主運動係1989年4月15號至6月4號間同埋其後一場發生喺中國大陸嘅政治事件，以大規模嘅學生、民眾嘅遊行同埋示威運動開始，但係學生團體同政府之間喺交涉中未能達成共識同埋政治妥協，最後以政府召集軍隊武力鎮壓造成好多（具體數字唔詳細，有由幾百到千幾嘅版本）市民同學生死傷而告終。一般認為事件嘅中心係北京嘅天安門廣場，同埋上海等好多城市都喺呢一期間進行咗表達各種政治主張嘅示威遊行。一般政治評論家認為呢次事件導致咗自1978年改革開放之後中華人民共和國嘅政治改革步伐嘅停步甚至係倒退。而事件中嘅眾多爭論時至今日都重未解決。\n受中國大陸用法影響，「六四事件」一詞有時亦用來錯誤噉表示成場八九民運。\n經過.\n中國人民解放軍戒嚴部隊用坦克同埋裝甲車開路，由東西兩面迫近北京天安門廣場，喺西長安街，群眾阻擋軍隊前進。到咗凌晨兩點幾，軍隊已經包圍成個廣場，幾萬個學生聚喺廣場中間，同埋人民英雄紀念碑四周。到咗凌晨四點，廣場燈光突然間熄晒，軍隊廣播清場命令，學生最後撤離廣場。當局話戒嚴部隊到清晨五點幾完成清場。\n有記錄片顯示（相信係清場期間），天安門廣場入面有人著軍服同手持長槍物（突擊步槍）走向人群，片中出現火光同槍聲後，人群反方向逃走，有人倒地。另有照片同影片都顯示，好多平民身上有槍傷（或受傷）同流好多血，要其他人打橫抬走。有影片顯示，有一架裝甲車開進廣場前橫過馬路，展倒馬路上圍欄。另外，有好多六四照片顯示，現場有唔同物體或雜物曾受到重型車「覆帶」展過，地上留有一條肉體同血紅色印跡、雙輪單車等等。事件後，有民運人士向媒體展示子彈彈頭，表示係當時受到共軍射擊後，經手術由體內取出「證據」。\n然而，目前對事件具體經過仍然有好多唔同講法。六四四君子之一嘅高新，1991年喺《華夏文摘》第七期寫低咗佢根據自己親身經歷，同埋事後同一部分當事人傾偈所得出嘅六四事件嘅經過，爾個版本同目前中國官方，重有大部分民運團體（例如支聯會）所講嘅版本喺唔少關鍵嘅爭議事件上面有出入，但係就目前有網上流傳嘅現場錄影記錄到嘅地方去講，佢嘅描述同啲錄像無矛盾。\n死亡人數.\n一般認為死傷主要發生喺軍隊開去天安門途中（木樨地係其中一個發生較多死傷嘅地方）；關於天安門廣場內嘅死傷，就有唔同嘅講法。柴玲6月8號嘅錄音話，「有人話同學死咗二百幾人，亦有人話成個廣場已經死咗四千幾。具體嘅數字到而家我都唔知。」中共政府發言人同軍隊嘅官員喺電視上否認6月4號天安門上死咗人。但係當時嘅北京醫院都滿晒。至今，中共政府都無公佈六四死亡人數同名單。丁子霖教授個17歲嘅仔蔣捷連喺6月3號晚被槍殺，所以開始聯繫第啲死難者家屬，收集六四死難者名單。2006年6月為止，由原本嘅155個，加到186個。\n根據錄影帶同中國官方記載，戒嚴部隊開到天安門廣場時，廣場入面仍有幾千學生留守喺紀念碑附近唔肯走，被軍隊圍住，迫住解散。劉曉波被拘捕後，喺中國中央電視台話：「見唔到軍隊向廣場上嘅學生開槍」（大意）。針對柴玲嘅講法，一直喺天安門廣場留守到最後一刻嘅台灣歌手侯德健喺紀錄片《天安門》中講道：「事實重唔夠咩？點解要用大話對抗大話？」。然而，丁子霖喺尋訪死難者時發現，清場過程中軍隊曾經向廣場內學生開槍重殺死咗學生，如中國人民大學學生程仁興，喺廣場中心嘅國旗桿下被戒嚴士兵亂槍打死；北京農業大學園藝系碩士研究生戴金平，喺紀念堂附近被槍殺。不過到目前為止，未有來自可靠來源嘅錄像證實六月四號當日天安門廣場入面有屠殺行為。\n據當時北京市長陳希同喺《關於制止動亂同平息反革命暴亂嘅情況報告》稱「在幾天的暴亂中」「戒嚴部隊戰士、武警戰士、公安干警負傷六千多人，死亡數十人」「有三千多名非軍人受傷，二百餘人死亡，包括三十六名大學生。」中共控制嘅新聞媒體發表過有尐解放軍官兵被憤怒嘅群眾焚燒以後嘅錄像同照片。死亡嘅軍人，後來被國務院同中央軍委授予「共和國衛士」嘅稱號，共十人，其中六人係喺長安街翠微路口轉彎時因車速過快而翻車，油箱擦地起火死亡。海外媒體嘅報導則多稱死亡人數超過一千人，戒嚴部隊死咗十幾人。多數北京市民同學生同獨立媒體對呢件事嘅報道為中國政府暴力鎮壓同屠殺和平示威嘅學生同市民，世界上都有媒體將之稱為「六四屠殺」或「天安門屠殺」。中國政府則聲稱係「英勇嘅人民解放軍取得鎮壓反革命暴亂嘅偉大勝利」（見當時《人民日報》及《解放軍報》）。\n世界各地嘅情況.\n八九民運引起好多國家嘅注意。\n亞洲.\n日本.\n六月六號起，日本三和銀行、大和銀行、住友銀行、日本生命保險公司、松下電器、西武百貨、三越公司等駐北京、上海、西安等地嘅辦事處人員被指示回國，當日有一千一百六十三名日本人回國。\n六月七號，日本首相宇野喺眾議院全體會議上話：「喺中國嘅日本人有八千三百，今日已指示佢哋撤離。」「中國嘅情況令人憂慮。唔得將槍口對準國民。」「要召見中國大使，正式轉達日本政府嘅嚴厲見解」。下晝，外務省事務次官村田約見中國駐日大使楊振亞，聲明「對於造成流血慘案嘅中國政府行為，從人道上來說係唔允許嘅。」同日，中國戒嚴部隊因向外交人員公寓開槍，三名日本使館人員住宅遭槍擊，日本駐華大使中島向中國外交部提出強烈抗議，當日有一千七百七十四名日本人離京。同日，日本官房長官鹽川宣佈「為咗徹底保護喺中國嘅日本人，已向住喺北京嘅日本人發出咗避難勸告」，重表示實施兩項政策：「一、通過紅十字會提供藥品等緊急援助；二、延長喺日本嘅中國留學人員逗留日本嘅期限」。\n北美.\n北美地區嘅華人喺中國領事館遊行示威，支持學生運動。\n美國.\n開始時，呢件事未有引起美國新聞媒體嘅關注。隨著事態嘅發展，美國媒體開始派佢地經驗豐富嘅電視新聞評論員，例如CBS 嘅 Dan Rather，ABC 嘅 Peter Jennings 等長期喺天安門，向美國觀眾隨時報道有關新聞。\n六月六號，國務院新聞發言人瑪塔特懷勒喺新聞發佈會上宣佈：美國政府准許所有旅美嘅中華人民共和國國民喺佢簽證到期後繼續留喺美國，而唔改變佢嘅身份。當時大約有四萬五千〇八個中華人民共和國國民出於各種唔同目的滯留喺美國。\n六月七號，由於中國戒嚴部隊向外交人員公寓開槍，美國大使館下令外交人員家屬全部從北京撤離，一百二十五人離開中國。\n八號，美國國務卿貝克話「中國嘅權力鬥爭正在進行，局勢極唔明朗，以致無法斷定係邊個執掌政府嘅權力」，重「呼籲所有喺中國嘅美國普通公民盡快離開嗰個國家」。同號，紐約市長郭德華宣佈中止同北京嘅姊妹城市嘅關係，重建議市政委員會命名紐約市第四十二街同第十二大街嘅交叉路口為天安門廣場。\n喺以後嘅日子，美國總統布殊又公佈咗一條法令，允許喺1990年4月前到美國嘅中國公民申請美國永久居留身份證。令有啲無參加民運嘅中國公民因而獲得美國綠卡。\n其他國家及組織嘅聲明同制裁.\n六四後西方各國一致經濟制裁中國，但唔夠一年，考慮自身包括經濟利益，部分國家於1990年恢復同中國嘅接觸及正常經貿關係，不過，1989年之前嘅軍事合作被全面中止。\n六月五號，外務部發表聲明，「關注事件」，重希望「局勢不致進一步惡化而能夠和平解決」。\n政府唔評論中國事態。自五號起，數以千計嘅新加坡人紛紛去中國銀行擠提。\n總統李登輝發表聲明：「為抗議中共用武力鎮壓大陸嘅民主運動，呼籲全世界所有愛好自由，重視人權嘅國家同人士，對中共暴行給予最嚴厲嘅譴責。」對中國大陸同胞給予一切可能嘅支援，重同中共作徹底嘅決裂。國防部喺嗰日下令「停休返防，迅速進入備戰部署」。作為支援大陸民主運動嘅特別措施，公佈咗四項措施，其中有：向放棄中國護照嘅而又喺外國嘅中國留學生同學者發放中華民國護照；向呢啲留學生同學者提供學費同生活補助。\n六月五號清晨，中銀集團所屬嘅十三間分行門口排晒長龍，發生中銀集團成立以來最大嘅一次客戶擠提，當日提出款項五十億港元，創歷史新高。呢次擠提令中銀集團元氣大傷，而呢次擠提亦係自1965年廣東信託銀行倒閉及恆生銀行擠提之後最嚴重嘅擠提事件。\n總督文禮治發表聲明：「喺呢個時刻，我認為適宜發表嘅談話就係，使用武力對付手無寸鐵嘅群眾係唔可以接受嘅，而且唔係一項適當嘅措施。」六月五號，喺中國銀行澳門分行同佢屬下嘅十六間支行門口，一早就排起咗長龍，發生自1950年成立以來第一次客戶擠提，當日提出款項3.3億港元。\n對香港嘅影響.\n對香港關係嚟講，由於香港對北京學生運動嘅支持，原本同中國政府同一陣線嘅民主派，喺六四事件發生後同中共分道揚鑣，香港民主黨前主席李柱銘、香港市民支援愛國民主運動聯合會（簡稱支聯會）主席司徒華及作家查良鏞（筆名金庸）都好嬲咁辭去咗香港特別行政區基本法起草委員會委員嘅職務。噉亦埋下咗香港人同中國中央政府之間嘅不信任。\n六四事件引發咗港人大規模嘅移民潮。雖然1990年代初西方好多國家嘅經濟疲弱，令唔少香港人喺取得西方國家嘅護照之後又一度返香港定居，但隨住回歸後香港經濟急轉直下，呢啲人好多又再離開香港。另一方面，呢批新移民所帶來嘅龐大現金儲備同稅收，亦為呢啲國家嘅經濟重新注入活力。加拿大同澳洲都因為香港移民嘅資金而令經濟得以反彈，從而吸引更多來自東亞及東南亞地區，好似台灣、新加坡、馬來西亞、印尼及韓國嘅新移民。\n喺六四事件發生後，香港教育界打算喺1989年6月7號發動全港師生遊行，藉以表達對六四事件嘅哀痛，後來香港教育署宣佈1989年6月7號全港學校停課一日，遊行告吹。\n另一方面，當時香港民間發起咗一次超過一百萬香港市民參與嘅支持北京學生運動嘅六四遊行，係香港開埠以來最大型嘅政治活動，自此開啟咗香港市民參與政治嘅意識，標誌住香港公民社會嘅開始。此後每年六四週年香港都會喺維多利亞公園舉辦紀念六四遇難者嘅燭光晚會，同時出現咗好多大大小小嘅政治遊行爭取政治上嘅發聲。其中兩次最重要嘅大型遊行，分別係2003年7月1號嘅反對香港基本法第二十三條同要求行政長官董建華落台嘅香港七一遊行，主辦單位話有50萬香港市民參與；以及2005年12月4號爭取普選立法會同行政長官嘅政治遊行，主辦單位話有25萬香港市民參與。由六四開始，乃至七一同一二四等，三次政治遊行係香港政治史上嘅里程碑。\n為防止香港市民「借集會來攻擊中央」，港澳工委曾多次發動屬下嘅左派公會，預先訂下維園嘅各個足球場進行活動，以圖阻撓紀念嘅進行，但都唔成功。\n另一方面，由於中共喺承諾唔會對學生「秋後算帳」之後，竟然採取比「秋後算帳」更嚴厲嘅血腥鎮壓，令香港人對中共採取不信任態度嘅人亦愈來愈多，深怕今時今日嘅承諾，第日對方會反口。\n平反八九民運嘅有關內容.\n正如台灣嘅二二八事件，雖然發生喺好耐之前，最後都獲得平反。好多人無論係喺中國大陸，定係海外各地，都希望中國共產黨能夠平反六四。中國官方對事件嘅講法經過由「暴亂」到「動亂」最後到「風波」嘅轉變。更加中立而為外界所接受嘅講法可能係「六四事件」。大陸網絡而家封鎖咗一切關於六四嘅報導，似乎六四從來都冇發生過咁。可以睇出，中國共產黨對呢件事嘅睇法又再出現變化。\n中國國民黨前主席馬英九喺2005年，就堅持。\n事後世界各地嘅有關活動.\n中國政府嚴打後續活動，好多好似天安門母親都要地下進行，或出席境外活動。而香港就由主要支持者支聯會每年搞紀念會，但近年受到挑戰。2013年開始，維多利亞公園以外地方出現好多晚會，例如本土派搞尖沙咀晚會。另外，親共激進派好多批評聲音，當中有李偲嫣帶領藍絲聯合社團「六四真相」宣稱，「六四當中無人死」同「見唔到有人中槍死」。2014年六四25週年前夕，支聯會活動參加者遭到路人指罵，甚至追打。\n支聯會.\n香港每年都有支聯會平反六四紀念晚會活動，紀念六四死難者。\n對六四屠殺嘅否認同讚許.\n由事件發生到而家，唔少親中派人士都曾經發表對「六四屠殺」持否認睇法嘅言論，或者會認同中共當時嘅處理手法。"}
{"id": "3727", "revid": "1581670", "url": "https://zh-yue.wikipedia.org/wiki?curid=3727", "title": "百科全書", "text": "百科全書係對人類過去積累嘅全部知識或某一類知識嘅書面摘要。\n「百科全書」通常係指一大套書。呢個詞喺西方最早嚟自希臘文εγκύκλιος（拉丁字母：enkyklios）同παιδεία（paideia）。「Enkyklios」意思係「循環嘅，周期性，平常嘅」，而「paideia」就指教育。含義係「普通教育，字面上講就係一個想接受通才教育嘅人所應該學習嘅藝術同科學知識」。佢抄錄過程中謬傳做新拉丁文詞「encyclopaedia」，跟住又進入英文，最先記載係1531年。新拉丁文中呢個詞被選中作為一本覆蓋各科知識嘅參考著作嘅書名。英國最早喺1644年出現。\n據大不列顛百科全書，世界上最大嘅百科全書係中國嘅《永樂大典》。"}
{"id": "3734", "revid": "198411", "url": "https://zh-yue.wikipedia.org/wiki?curid=3734", "title": "陳日君", "text": "陳日君（），羅馬天主教樞機，天主教香港教區主教，上海出世。佢喺上海時，曾經喺修會學校讀書，之後就讀意大利都靈慈幼大學。1949年中國共產黨上台後，唔准修會辦學；1996年10月20號獲任命為教區助理主教，2002年9月23號前任胡振中樞機離世後接任香港教區主教嘅職務。教廷喺2006年3月24號冊封佢為樞機。\n陳日君敢言，多次公開反對香港政府政策，故香港政府唔多鍾意佢做樞機。\n出任主教之前，佢唔理中國大陸政府強烈反對，公開支持教廷封被義和團所殺嘅教士做聖，之後六年唔畀去中國大陸。\n爭取民主.\n陳日君主教接替病死嘅胡振中樞機任天主教香港教區主教後無幾耐，加入反香港基本法第23條立法嘅運動。佢認為香港政府唔用白紙草案係愚弄市民。佢多次發動教徒上街遊行。2003年7月1號喺維多利亞公園帶領遊行前嘅祈禱會。佢嘅呼籲下，好多天主教同基督教徒參加咗呢次遊行。\n2004年6月3號，六四事件十五週年前夕，教區舉辦咗次「民主中國」嘅活動。陳日君話，香港現正受到「無流血嘅六四鎮壓」，無槍同坦克車，但有頑固嘅保守派，誣陷民主派支持香港獨立，以釋法阻止香港市民討論普選。呢番言論遭到中共官員猛烈批評，薄熙來更指佢「不愛教不愛國」。2004年7月1號陳日君再次喺維多利亞公園主持遊行前嘅祈禱會，但無參與遊行。\n2005年11月3號喺梵蒂岡返嚟之後，陳日君指出香港市民有權決定支唔支持政改方案，政府應以仿公投 嘅全民民意調查。陳日君又公開呼籲教徒參加12月4號嘅遊行。政改方案被否決後，政務司司長許仕仁批評陳日君。\n教改爭議.\n香港教育改革中，要求全港學校要喺2009年前成立法團校董會，陳日君不但強烈反對，更控告政府，並指如果喺同政府嘅訴訟中敗訴，教區會放棄部分學校主辦權。2006年一月初兩個教師先後自殺後，陳日君指事件一定同教改有關，促請政府立即停止教改。\n神秘樞機傳聞.\n教宗若望保祿二世去世後，美國同梵蒂岡嘅一啲分析員曾指陳日君可能係若望保祿二世喺2003年任命嘅神秘樞機，陳日君即時否認，又指該神秘樞機係李篤安，但李篤安亦否認。隨著教宗嘅遺囑發表，神秘樞機嘅身份亦成謎。\n同中國關係.\n喺1998年出任助理主教嘅時候公開支持教廷對被義和團所殺教士封聖後，被禁止訪問中國大陸六年，中國日報、新華社、中共官員多次批評陳日君。23條立法期間，立法會議員梁富華指陳日君係「病態聖徒」。2004年5月3號，陳日君訪問上海。但陳日君同中國嘅關係仍然相當惡劣。\n此外，陳日君喺中共打壓法輪功同人大釋法等問題上同北京意見相左。人大首次釋法後，時為助理主教嘅陳日君就指責政府拆散無數美好嘅家庭。陳日君又指唔可以視法輪功為邪教，並批評特區政府「遏制法輪功活動」，等於係「壓制港人嘅宗教自由」。 \n﹙參閱︰2003年2月20日文匯報 全國政協委員-張華峰︰「良心」與「狗吠」--- 與陳日君主教談論緘默嘅智慧﹚\n世貿爭議.\n世界貿易組織喺香港開會時，陳日君批評警方處理示威遊行嘅方式係「香港之恥」，引起各界批評。一班退休警一度原本打算去主教座堂抗議，陳日君就喺公教報讚揚前線警員，又指香港之恥指警方高層。接著，兩個警員公會去信教宗本篤十六世投訴陳日君，而陳日君就話香港存在「向上奉承」嘅不良文化。南韓農民則發表聲明感謝陳日君嘅支援，並多謝陳日君畀各被捕人士一千蚊利是 。有農民家屬亦喺法院上對陳日君鞠躬致敬。\n退休傳聞.\n2005年9月18號，陳日君同《蘋果日報》講自己打算喺2007年1月退休。佢又話，希望可以到中國大陸或者非洲教書，因為非洲嘅教師短缺。同為天主教徒嘅李柱銘指出，陳日君仍身壯力健，教宗可能會挽留陳主教。但係，教會內嘅倒陳分子則認為陳日君退休有助改善中梵關係。\n根據報道指陳日君現階段退休嘅機會相當低，原因主要有兩個：首先教宗本篤十六世已任命陳日君成為一個主教會議委員會嘅成員；此外，陳日君已經晉升為樞機。\n任樞機.\n喺2006年2月22號，教宗本篤十六世宣布，委任陳日君為樞機；3月24日舉行咗晉升冊封儀式。\n而中國天主教愛國會副主席劉柏年就批評，陳日君抱反共立場，教宗晉升陳為樞機，係「敵視中國，挑戰中國政府」，又認為有鑒於梵蒂岡喺1989年推翻波蘭共產政權上，扮演著重要嘅角色，因此認為羅馬教廷晉升陳日君為樞機，亦係對中國進行類似嘅「倒共」策略。\n不過，另一位中國天主教愛國會副主席房興耀就話，希望陳喺促進中梵建交上做一啲嘢。\n退休.\n按梵蒂岡規定，陳日君需於2007年1月年屆75歲時向教宗申請退休。陳日君話希望退休之後可以去中國大陸教。\n2009年4月15號，教廷宣布天主教香港教區主教陳日君樞機以退休為由辭呈，並得到教宗本篤十六世接納，即時生效。湯漢喺2009年4月16日號接任為天主教香港教區第七任正權主教。"}
{"id": "3735", "revid": "259", "url": "https://zh-yue.wikipedia.org/wiki?curid=3735", "title": "國", "text": "國（）係一個以武力來劃分嘅統治領土範圍。國內有自己政府、憲法同法律、警察同軍隊、稅收同人口嘅獨立政治實體。通常咁講，國，係一個地理概念。現代社會理解係同古代唔同，國亦都要講求當地人嘅認同，即係文化上嘅歸屬。現時世界上總共有236國。國家（）代表以民族為單位嘅國，係十九世紀歐洲思潮嘅產物。\n語源.\n中文「國」字從囗、從或；抑或者從戈、從口、從一，「囗」代表城池，「或」又通「域」，國本意即係一塊由軍隊守衛而有人住嘅城，後字意引申擴大。\n古時國係指天子或者諸侯嘅地，而家係指士大夫嘅封邑（家唔係家庭、家族）。而「國家」就嚟自日本借呢兩個字嘅解釋，翻譯nation-state。十九世紀，歐洲一直醞釀一種思想，國係以民族為單位，同以前一個大帝國管治唔同民族唔同。\n因為同時存在古代同現代對國嘅解釋，所以好多時都會混亂。現代好多解釋都引自英文，英文上對國唔同方面有嚴格嘅分野。nation係文化上，country係地理上，而state係政治上。但實際上，一般人並唔係咁清楚，又或者唔會理佢，將幾個英文字混合使用。中文語意上就更加分唔清。\n國際通常對國嘅定義.\n一般咁講，國際上多半同意一國應該有：\n各國政府之間通過外交關係交流協調。\n但係，有啲人認為一個地區唔需要第二個國家嘅認同，只要符合上便四個定義就可以叫做國；另外有啲人就認為，一個地區必須應有第二個國家認同佢作為一個國嘅存在，先至係真正嘅國。不過，後者所要求嘅亦非正式嘅外交關係，而僅僅係對於佢存在嘅一個認知。\n馬克思主義者嘅國家觀.\n馬克思主義認為，國家具有主權屬性、階級屬性同社會屬性。其中，國家包含人口、領土、政權、主權嘅要素。\n國家係經濟上佔統治地位嘅階級進行階級統治嘅政治權力機構。同時，列寧認為國家機器係統治階級統治被統治階級嘅暴力工具。\n國家係為人民提供安全生存環境嘅組織。\n台灣教科書嘅國家觀.\n台灣嘅教科書通常喺規範面上定義國家做具備「人民、領土、政府、主權」嘅政治實體，但係近代國際政治實務上第二個國家嘅承認亦決定一個政治實體可不可以具備「國格」；當一國得唔到第二個國家承認時，往往因領土嘅主張同爭奪而產生外交爭端甚至戰爭。"}
{"id": "3737", "revid": "123158", "url": "https://zh-yue.wikipedia.org/wiki?curid=3737", "title": "東京", "text": "東京（：英文：Tokyo），亦都叫東京都，係日本事實上嘅首都。東京係位於關東平原南部，對住東京灣嘅大都會。\n歷史.\n以前東京叫江戶（Edo），十五世紀已經建城。喺1868年明治天皇時期，日本遷都，由京都東遷德川幕府大本營江戶，江戶從此改名東京。\n東京係日本嘅政治、經濟、文化、交通等各方面嘅中心。喺明治維新之後，吸引大量人搬到東京，都會範圍越來越闊，樓宇同其他城市相連。\n地理.\n東京都總面積有2193平方公里，包括23個特別區，26個市，5個町和8個村，同周圍嘅千葉縣、神奈川縣、埼玉縣三個縣構成「首都圈」。東京都目前大概有1403萬人口（相當於全日本嘅1/10），成個東京都會區（包括橫濱等週邊都市）總人口有成3727萬，係全球最大嘅都會區。\n每日有幾百萬人由首都圈外圍地區去東京返工，令東京嘅市中心好繁盛，新宿、丸之內、日本橋等辦公大樓林立嘅區域聚集咗唔少上班族；到咗夜晚，新宿繼續人頭湧湧，其他人潮就轉咗去銀座、澀谷、六本木、台場等休閒娛樂場所林立嘅區域。\n經濟.\n東京呢個國際大都市，係亞洲地區金融、貿易等交流活動嘅中心，亦係亞洲流行文化嘅中心。東京每年都吸引好多人去旅行。"}
{"id": "3740", "revid": "243345", "url": "https://zh-yue.wikipedia.org/wiki?curid=3740", "title": "聖若瑟書院", "text": "聖若瑟書院（粵拼： 或者 ；）係香港一間天主教男子中學，由喇沙會嘅修士建立，1875年創立，係香港最早嘅天主教學校。而家嘅校舍喺香港中環堅尼地道7號，其中嘅兩幢舊翼分別建於1920年同埋1925年，係香港嘅法定古蹟。呢間學校喺體育、朗誦同辯論等課外活動都有傑出嘅表現，被視為香港嘅名校之一。聖若瑟書院一共有1300名學生。呢間學校有一間附屬小學——聖若瑟小學，喺香港灣仔活道48號。兩間學校加埋，喺聖若瑟入便讀書嘅人數經已超過咗四千二百人。\n辦學嘅宗旨.\n書院嘅辦學宗旨係為咗喺智力、體能、社交、道德等各方面都可以幫到學生提供教育，並建設一個有利學生同埋教師溝通嘅學習環境。\n辦學嘅團體.\n書院係由喇沙修士會管理，呢個團體係一個用創辦人聖約翰‧喇沙命名嘅世界性辦學團體。\n喇沙會嘅目標係為咗青年，特別係家境貧窮嘅學生提供天主教嘅全人教育。佢嘅精神係信念同埋熱誠：即係對天主抱有信念，對教育兒童懷有熱誠。呢個精神亦都係喇沙會喺香港嘅所有教育機構所共享嘅。\n所有嘅喇沙會學校都致力幫青少年自我發展成人，並喺一個公義嘅世界入面好似兄弟姊妹咁樣生活。"}
{"id": "3741", "revid": "1215119", "url": "https://zh-yue.wikipedia.org/wiki?curid=3741", "title": "堅尼地道", "text": "堅尼地道（；），又叫做二馬路（），連住香港灣仔同埋中環，係香港島半山區一條主要道路，係為咗紀念第七任港督堅尼地而命名嘅。\n簡介.\n堅尼地道東面連住皇后大道東，西面連住上亞厘畢道及花園道，依山而建，但響大部路段都係平坦嘅，淨係接近同皇后大道東交界嘅一段路係斜路。響接近花園道附近呢，有山頂纜車天橋橫跨堅尼地道，但係佢嘅高度令到雙層巴士過唔到。堅尼地道一帶大部份都係住宅區，亦都有唔少學校。\n歷史.\n堅尼地道係香港繼皇后大道之後起嘅第二條主要道路，所以當時亦都叫做「二馬路」。香港日治時期嗰陣，堅尼地道曾經被人改個名做「東大正通」。1970年代末期呢，合和實業興建合和中心，入便有升降機連住皇后大道東出口及堅尼地道出口，令到來往兩地的市民唔洗再用十幾層嘅樓梯上落。呢樣嘢亦都令到嗰陣中華巴士唯一服務堅尼地道嘅17號線停辦。\n交通.\n28號小巴會行晒成條路，乘客可以響沿途任何地方落車。去近住紅棉路同花園道嗰面嘅堅尼地道，可以搭12A、23、23B、40同103巴士，或者1A小巴。"}
{"id": "3746", "revid": "14", "url": "https://zh-yue.wikipedia.org/wiki?curid=3746", "title": "國家", "text": ""}
{"id": "3776", "revid": "14", "url": "https://zh-yue.wikipedia.org/wiki?curid=3776", "title": "吕洁", "text": ""}
{"id": "3778", "revid": "14", "url": "https://zh-yue.wikipedia.org/wiki?curid=3778", "title": "格鲁吉亚", "text": ""}
{"id": "3780", "revid": "1540700", "url": "https://zh-yue.wikipedia.org/wiki?curid=3780", "title": "伴都美子", "text": "伴 都美子（ばん・とみこ，日文拼音：Ban Tomiko / 官方版拼音：Tomiko Van，），日本女歌手，係喺2005年解散嘅日本樂隊大無限樂團（Do As Infinity）嘅主音歌手，喺2006年開始展開個人歌手活動。"}
{"id": "3783", "revid": "200717", "url": "https://zh-yue.wikipedia.org/wiki?curid=3783", "title": "宇多田光", "text": "宇多田 光（，；）喺美國紐約出世，身高158厘米，日本流行女歌手。阿媽藤圭子係歌手，阿爸宇多田照實係個音樂總監，宇多田一家名為U3喺1993年發表大碟「THE STAR」，事務所名為U3 Music。宇多田光喺2002年結婚，老公紀里谷和明係一個導演，曾經為宇多田光拍攝多首歌嘅PV。所屬唱片公司係EMI Music Japan Inc.（前身係東芝EMI）（宇多田ヒカル）同環球唱片旗下嘅Island Records（Utada）。佢嘅出道大碟「First Love」係日本音樂歷史上最高銷量大碟，其後嘅「Distance」同「DEEP RIVER」亦打入日本銷量最高銷量大碟十大位置，所有日文原創專輯全球銷量都過百萬張。英文大碟喺日本嘅銷量亦都破百萬。年紀輕輕已經成為廿一世紀日本樂壇天后級歌姬。\n喺2001年3月28日「Distance」推出同日，另一個日本頂尖歌姬女皇濱崎步同步推出精選大碟「A BEST」引發日本樂壇史無前例嘅歌姬銷量戰，史稱「328唱片大戰」。\n2007年3月3日宇多田光突然喺個人部落格上宣布離婚。佢話同前夫紀里谷和明喺呢四年半都成長咗唔少，亦都慢慢咁改變。兩人喺未來理想同夫妻關係上開始有分歧，經過懇談後決定離婚。佢哋喺3月2日辦好手續。佢最後重祝福前夫繼續活躍工作。\n2014年5月23日宇多田光同意大利籍調酒師Francesco Callianno喺意大利波利尼亞諾阿馬雷結婚。\n代表作.\n1998年12月9日全日本發行嘅出道細碟，分別以八厘米同十二厘米（MAXI SINGLE）細碟形式發行。十二厘米版本細碟一登上日本ORICON排行榜就佔據咗第十二位，發行第二週更加上升至第六位，最高紀錄排名第二，八厘米版本同時上榜，最高位置佔據第四位。兩個版本嘅細碟合計共賣咗大約二百零六萬張，出貨數量達到二百五十五萬張。呢張十二厘米版本細碟影響日本日後漸使用十二厘米唱片推出細碟。總結1998年全年細碟總銷量，十二厘米版本細碟登上第五位，八厘米版本加上十二厘米版本嘅總和成為全年嘅第二名。香港歌手陳慧琳亦改編咗「Automatic」，歌名為「情不自禁」。\n1999年2月17日發行嘅第二張細碟。當時連續成為ORICON排行榜第一位，壓下SPEED嘅Precious Time。宇多田光亦成為全日本最注目嘅歌手。呢張細碟累積賣咗大約一百二十三萬張，出貨量達到一百五十三萬張。\n1999年4月28日發行嘅第三張細碟。係日劇「魔女之條件」嘅主題曲。宇多田光喺6月18日喺音樂節目Music Station首次演出。呢張細碟喺日本ORICON排行榜最高登上第二位（COUNT DOWN TV最高第一位）。累積銷量八十萬張，出貨量九十六萬張。\n1999年11月10日發行嘅第四張細碟。首週初動銷量達到一百零六萬張，成為日本ORICON榜史上一週內第三銷量高嘅細碟。PLANET排行榜初動銷量係九十萬張。連續兩星期奪得第一位，累積銷量一百七十八萬張，出貨量達到二百零一萬張。\n2001年2月16日發行嘅第七張細碟。銷量驚人，成為2001年日本全年銷量最高細碟。累積銷量一百四十八萬張，出貨量一百五十五萬張。呢首歌係日劇「HERO」嘅主題曲，宇多田光喺入面客串咗唔夠一分鐘，就已引嚟全國話題。\n2007年2月28日發行嘅第十八張細碟。碟內一曲「Flavor Of Life -Ballad Version-」係日劇花樣男子2嘅劇中歌，首週初動銷量270,605張，蟬聯三星期銷量榜冠軍。宇多田光從2005年出嘅第十四張細碟Be My Last開始，銷量一直急劇下跌，到第十五張細碟Passion首週銷量只得五萬左右，拎唔到週間銷量冠軍，只得第四。Flavor Of Life一曲令佢從谷底反彈，細碟未推出，手機下載次數已高達破紀錄的二百萬次，宇多田光喺多個流行榜上都登上冠軍位置；細碟一推出就登上銷量榜冠軍位置，推出第一日已經確定登上週間銷量第一，下載次數至今更累積至八百一十八萬次，創下世界紀錄。\n唱片資料.\n日文配信.\n標記解釋："}
{"id": "3784", "revid": "1623085", "url": "https://zh-yue.wikipedia.org/wiki?curid=3784", "title": "Dreams Come True", "text": "Dreams Come True（簡稱DCT；日語：；台灣中文：）係日本一個長壽嘅流行樂團，第一張專輯響1989年上市。佢哋嘅音樂混合好多種流行音樂風格。1995年大賣兩百萬張嘅偶像劇主題曲「Love Love Love」係佢哋嘅音樂生涯嘅高潮。\n團長係中村正人，主唱係吉田美和。西川隆宏喺2002年離團。\nDreams Come True識參加2005年響千葉嘅「Live 8」跨國音樂會。"}
{"id": "3787", "revid": "1793125", "url": "https://zh-yue.wikipedia.org/wiki?curid=3787", "title": "織田信長", "text": "織田信長（「長」字讀「詳」唔讀「掌」，，天文三年五月十二—天正十年六月初二，即）係日本戰國時代、安土桃山時代嘅大名。佢嘅苗字係織田，族姓有三種講法：忌部氏、平氏或藤原氏，佢自稱係藤原氏，但係實則上係忌部氏嘅講法係比較正確，幼名吉法師。喺尾張國出世（而家日本愛知縣北部）。佢成功控制江近地方為主嘅日本政治文化核心地帶，令到織田氏做咗日本戰國時代最重要嘅大名。法名總見殿贈大相國品泰巖尊儀，生前宮至正二位右大臣，死後被大正天皇追贈為正一位太政大臣。\n生平.\n織田信長喺1534年生於尾張國那古野城（而家嘅名古屋市，亦有一個講法係勝幡城），係尾張守護代旗下三奉行之一織田信秀嘅大仔（重有一個庶兄叫津田信廣），阿媽係信秀正室土田御前，同母細佬有信行、信包同秀孝。少年嗰陣佢做人荒誕不羈，俾人嘲為「尾張嘅大傻瓜」。1548年，同美濃國大名齋藤道三大女齋藤歸蝶政治婚姻。德川家康細個嗰陣曾經係織田家人質，當時後生嘅信長同家康有一段一齊嘅快樂時光，呢件事後來成為兩人日後同盟（清洲同盟）嘅一大助力。\n繼任家督.\n織田信秀喺尾張重未統一加上喺強敵今川義元嘅內憂外患下，終於喺1551年因酒色過度中風而死。嫡長子信長咁就繼承家督。喺信秀嘅葬禮上，信長反傳統咁樣對老豆嘅祭壇投擲抹香而引起爭議（呢件事懷疑係有後人捏造出嚟嘅）。無耐信長嘅傅役兼大老平手政秀以自己唔能夠教好信長而切腹自盡。之後織田家嘅分裂越嚟越嚴重，其中同母細佬織田信行係最大嘅分裂勢力。織田信行同部份家臣（柴田勝家同林通勝）以推翻信長成為新家督為目標，最後喺稻生會戰中被信長打敗。信行喺1557年被織田信長喺清洲城毒殺。冇幾耐，信長就將周圍反對佢嘅勢力全部掃平，統一咗尾張國。\n桶狹間會戰.\n1560年，喺尾張東南邊嘅駿河國，控有駿河、遠江、三河三國，當時國力如日中天，人稱「東海道第一弓」嘅名將今川義元帶住兩萬五千大軍（以「北條五代記」嘅講法），並對外號稱有四萬大軍上洛覲見將軍。由於上京之路必經尾張，信長唔肯臣服，決定興兵對抗。面對比佢大幾倍嘅軍隊，得3000兵力嘅織田信長發動強襲，利用當日落大雨，導致視線好差嘅情勢衝入桶狹間狙擊位於後面嘅今川義元本陣而獲得大勝，今川義元戰死。信長一戰成名，威震日本，而今川家就日漸衰敗。兩年後佢同德川家康結盟，開始一統天下嘅計畫。\n天下布武.\n1567年織田信長發動對美濃稻葉山城嘅總攻擊。喺內外配合嘅優勢下徹底打垮齋藤家霸晒成個美濃。同年信長遷居稻葉山城，取中國周朝龍興之地岐山嘅「岐」字，將佢改名為岐阜。並制作咗「天下布武」之印，以岐阜為根據地，展開往後長達15年嘅統一日本之路。1568年藉著擁立室町幕府第15代將軍足利義昭為由，同德川家康率領號稱六萬人嘅聯合大軍南向上洛。喺同盟淺井長政嘅配合下，織田同德川聯軍逐一擊潰六角家、、三好家等諸侯，拎咗南近江國、伊勢國、大和國、攝津國，將自己嘅力量擴張到近畿同東海一帶。\n之不過好景不常，越前國大名朝倉義景同淺井長政聯手反對信長，喺討伐朝倉氏嘅期間，淺井長政突然叛變，造成信長北面受敵，於是織田信長決定討伐淺井長政同朝倉義景先，並且同德川家康於姉川之戰聯手將佢哋擊敗。\n信長包圍網.\n1570年，全國各有力嘅大名開始以將軍足利義昭為中心聯合抗擊信長，叫信長包圍網。包圍網中最強嘅大名係武田信玄，信玄原本諗住趁機一舉擊敗德川家同埋織田家，點知道大敗德川家康嘅三方原會戰之後就壯志未酬病死咗。信玄死後，織田信長對各大名採取逐個擊破嘅方式，除咗消滅淺井長政同埋朝倉義景之外，同埋於1573年將足利義昭逐出京都，包圍網因而重挫。之後同埋德川家康喺長篠之戰中擊敗名將武田信玄個仔武田勝賴，信長包圍網至此大致崩盤。\n十年戰爭.\n1573年，殘酷鎮壓一向宗暴動。隨後成為幾乎囊括整個京畿地帶嘅霸主。\n一向宗係日本佛教宗派淨土真宗嘅別稱，有好多農民信。一向宗喺本能寺嘅集會活動，有組織信徒開展武裝抗爭嘅作用。喺15世紀開始，就有信徒開始唔交地租同捐稅，跟住開始暴動。到咗1488年，本願寺所在嘅加賀國（而家嘅石川縣）發生咗激烈嘅一向一揆暴動：一向宗信徒同國人聯手推翻咗守護大名，更而控制咗當地政權。暴動曾幾次搞到德川家康五顏六色。喺本願寺嘅號召下，信徒浴血抵抗織田信長嘅討伐成十年咁耐。1582年一向宗領袖本願寺顥如俾信長包圍而投降，持續咗百幾年嘅一向一揆至此玩完。\n成為最大勢力.\n信長喺1576年搬咗去新起喺南近江（今滋賀縣）嘅安土城，喺呢度作為佢統一天下嘅最終基地。隔咗一年同名將上杉謙信喺手取川交戰輸咗，但信長嘅力量並冇明顯衰退，反而上杉謙信打完仗後無耐就死咗，令信長少咗個強敵。到咗1582年信長自盡前，佢終於消滅宿敵武田家，家督武田信勝同佢老豆武田勝賴喺天目山自盡。呢個時候織田家同埋盟軍已經將勢力擴張到日本近畿、甲信、東海、北越、中國、關東、四國等地，距離信長統一日本唔遠。\n本能寺之變.\n1582年，信長開始支援羽柴秀吉對中國地方嘅征伐，喺夜宿京都嘅本能寺嗰陣，遇到前往支援羽柴秀吉作戰嘅部將明智光秀突襲，抵抗咗一陣間之後失蹤埋，一般相信死喺寺入面（當時本能寺已被大火燒咗），當年49歲。而大仔織田信忠逃到附近嘅二條御所抵抗明智大軍，最後亦打唔贏。史稱本能寺之變。\n推動嘅改革.\n織田信長掌權期間，撤除國境上嘅關所（收取過路關稅嘅檢查站）、設立樂市鼓勵商業。積極鼓勵自由貿易，獎勵技術革新。信長重推行新嘅大名制度，令各地嘅地方制度更加完善。\n家臣同埋一門.\n仔.\n（按長幼排列）"}
{"id": "3810", "revid": "1624267", "url": "https://zh-yue.wikipedia.org/wiki?curid=3810", "title": "飲茶", "text": "飲茶，又叫品茗，係一種粵式飲食。來自廣州，傳勻全世界，係廣東文化嘅一大特色。喺香港，開始嗰陣係叫「上茶樓」或者「上酒樓」，慢慢就叫成「去飲茶」，「飲茶」就變成咗上茶樓飲茶食點心嘅代稱。飲茶主要包括咗飲茶同食點心，而點心中數蝦餃同叉燒包喺早期較為廣受歡迎，故此粵語度形容飲茶為「一盅兩件」（一盅茶＋兩件點心），而且喺某啲語境下佢重表示「最低消費」嘅意思。飲茶喺香港同廣東一帶非常流行，近年更流傳到中國其他省份同世界各地，成為最具代表性嘅粵菜之一。喺外國，飲茶差唔多係點心嘅同義詞。飲茶嘅茶樓喺歐美被叫做「Dim Sum House」（中譯：點心屋）。澳紐索性將飲茶嘅地方同樣稱呼做「飲茶」，而日常交談亦會講“Let's go to Yum Cha”（中譯：我哋去飲茶囉）。\n茶館係由某啲經營出色嘅「一厘館」升級而來，呢個係廣州最初嘅帶有專業性質嘅茶館。呢啲茶館通常設立喺碼頭、魚欄、果欄、肉市場等勞苦大眾集中地帶附近，專門針對勞苦大眾提供快餐式嘅飲食同向佢哋提供同同行交流溝通嘅場所。因到茶館飲茶嘅客人，只需要花二厘錢（一盅劣茶，兩件粗製點心，叫做「一盅兩件」），基本上就能夠填飽個肚，所以呢類廣式茶館又叫做「二厘館」。\n粵式飲茶嘅歷史.\n廣州人飲茶嘅習俗由來已久，飲茶之風甚盛。喺民國建立以前，廣州提供飲茶嘅飲食場所有茶寮、茶館、茶居同茶樓四種。\n其中，茶寮係普通勞苦大眾飲茶同休息嘅場所，環境設施非常簡陋，通常舖面只係一個搭建喺路邊嘅竹木棚，有啲茶寮另有主業，兼營茶水。因為嗰時喺茶寮飲一盅茶只需要一厘錢（72厘=1銀毫），因此茶寮叫做「一厘館」。\n茶居偏向中層人士，追求文雅舒適，茶水較好、糕點比較精致，服務價格唔係貴到難以支付，係為有一定社會地位嘅紳士、商人同自由職業嘅人提供飲茶服務嘅場所。由於喺民國建立前，廣州經濟整體呈現係向下滑落趨勢，因此呢個時候嘅茶居並唔流行。\n茶樓係提供奢靡宴飲嘅場所，消費高昂，主要服務對像係唔需要計較服務價格嘅各級滿清官僚，宴飲嘅時間由早到晚，並無中斷。\n喺辛亥革命，推翻滿清後。以滿清官僚為主要消費者嘅舊式茶樓宴飲業因為冇咗消費來源而迅速沒落。\n民國建立後，作為革命之都嘅廣州，呢度民風日益趨向純樸同保守。茶居同「二厘茶館」因為價錢平、物美、實用，而且慳時間而快速興盛，兩者間且取長補短，好快合流成為一體，並迫使舊式茶樓、酒家嘅服務習慣都向佢哋看齊，喺民初十幾年嘅時間內迅速發展成為今日所見嘅粵式茶樓。而呢個新興粵式飲茶文化亦喺呢個時候徹底取代咗滿清時期嘅奢靡飲宴，並成為新嘅廣府民俗文化。\n飲茶嘅過程.\n茶樓傳統上係即場搵位，而家如果茶樓喺客滿嗰陣，會改為排隊等位，然後根據客人嘅人數安排合適嘅枱。香港大多數茶樓或酒樓而家已經係先排隊攞飛然後根據先後次序入座，相比以前更有系統。\n如果客人嘅人數唔夠坐滿一張個大枱，而同其他唔識得嘅客人坐同一張，就叫做「搭枱」。\n開茶.\n「開茶」，又或者叫「開位」。茶客喺搵到位後，先揀一種或多種想飲嘅茶，例如：鐵觀音、普洱、香片、壽眉等，或者滾水，然後叫伙記「沖茶」。開茶嗰陣，伙記喺點心卡寫上開位人數，叫「茶位」，再幫客人沖半杯滾茶。茶客先會用呢半杯滾茶沖洗碗筷同埋茶杯邊緣去消毒。\n喺咁多款茶之中，普洱係最常見嘅一種，因為可以消滯，幫助消化。其他嘅例如香片、烏龍同綠茶都好普遍。喺一啲高級食府，鐵觀音、菊普亦係常見嘅茶。\n伙記亦會將一啲醬料（例如辣椒醬）或者小食（例如花生）畀食客，同茶一齊叫做「茶芥」。喺廣州市，伙記會先主動放置需另外收錢嘅紙巾或濕手巾，如果顧客唔同意呢種硬性嘅收費，一定要拎走以減少冇必要嘅收費。\n習慣上，廣東人喺幫自己斟茶之前會先將其他人嘅茶杯斟七成滿。當人哋幫自己斟茶之後，會將食指同中指屈曲並敲枱面幾次，表示感謝。呢種姿態嘅起源，有講法係清朝乾隆同佢嘅侍從微服出巡時去飲茶。為免平民知道自己身份，就為自己嘅隨從斟茶。嗰啲隨從為求謝恩，以免責罰，於是就將手指屈曲，以代表磕頭同謝禮。\n一般廣東人都會等杯沖好茶之後，先開始去食點心。\n揀嘢食同飲茶過程.\n以前「茶樓」嘅售點員，喺心口掛上一個大盤，將點心放喺盤上面。之後售點員一邊喺茶樓四圍行，一邊大聲叫出點心嘅種類，等客人揀。後來逐漸用點心車又或者叫推車仔，取代售點員心口掛嘅大盤。點心車可以裝到更多點心，有啲點心車通常亦會喺車前面放寫咗點心名嘅牌。顧客可以出去搵點心車，又或者等點心車過來。顧客揀好點心後，服務員就喺車度攞出點心放落顧客嘅枱度，然後喺顧客嘅點心卡度扱印。點心車入面有加熱嘅設備，幫蒸點心車裏面嘅熱水加熱以保持食物溫度，或者幫煎炸點心車即製點心。亦有喺大堂設置一個食物攤檔，食客拎住點心卡，行到攤檔前面，講想要嘢食嘅名，廚師就會喺你面前烹製。\n一張典型嘅點心卡通常分為「小點」、「中點」、「大點」、「特點」、「頂點」同埋後來增加「超點」用嚟區分點心嘅價錢，如果有特製嘅點心要加收或者係超值點心嘅話，就喺下面或後面備註度寫明。\n由於用點心車容易撞到或淥親顧客、車裏面嘅燃料亦容易爆炸、同埋唔可以準確計算點心出貨數量等原因，所以而家廣州同香港陸續有茶樓取消點心車而改為即叫即整嘅方式，就係等客人先喺點心紙度揀想食嘅嘢，之後交畀伙記入電腦落單。\n埋單.\n結帳嘅廣東話叫做「埋單」（經常被寫成「買單」但正確嘅中文書寫係「埋單」）。喺過去未有用「點心記錄卡」嘅年代，上茶樓埋單時，伙記會數數檯上空碟嘅數目，然後用「心算」計出帳單嘅總數。用咗點心卡之後，顧客只要舉高點心卡或叫伙記「埋單」，伙記就攞點心卡到服務台計算價錢，然後再返來向顧客收錢，如果畀夠錢就走得，如果要找錢，就要再等伙記去服務台找錢，找番嘅錢唔全部攞晒，留番幾個銀仔，叫做「畀貼士」。而以前通過呢種找錢方式成日「計錯數」或「找錯錢」，引致顧客不滿。而近年茶樓更配備電腦，由落單到埋單都自動化（資訊網絡化），減少出錯嘅機會，而且找錢時打印食品清單，提高咗效率，顧客對呢種做法亦非常歡迎。\n飲茶時間.\n老人家一般會喺朝早五點就到茶居等開門，相熟嘅就會坐喺一圍，叫做「搭檯」，佢哋彼此稱為「茶友」，並經常為茶友「霸位」。日日係咁，約莫六點幾就會飲完第一輪。年輕一輩多數九點先去，形成第二個高峰。喺五邑一般過咗十點早市就完。飲茶時間亦可以由朝早6、7點一直到午餐，廣東人叫做「直落」。早茶時段多數喺5:00-6:00到11:00-11:30左右。\n香港嘅茶市時間比較長，除咗早市同午市外，一啲酒樓喺下晝會有下午茶時段，大概由下晝2點至5點。有啲酒樓會喺下午茶時段提供優惠，例如特價點心同免茶芥費用等，因此經常性出現大量人流排隊嘅情況。\n有酒樓更喺夜晚消夜時段提供夜茶。而家香港嘅茶市，有分大堂同雅座包廂房間，雅座包廂一般唔准「搭檯」，茶費每位收多一至兩蚊。香港近幾年亦開多咗一啲點心專門店，由早到午夜都係賣點心同埋盅飯，都好受歡迎。\n點心.\n點心係區分南北飲茶習慣嘅一個重大標誌。廣東飲茶嘅點心種類非常多，大致分為鹹點同甜點兩類。大部分點心都係熱食嘅，熱食嘅多數會用竹製嘅蒸籠蒸熱，亦有小部分嘅冷盤。而茶樓將製作點心嘅區域分為廚房（點心車由廚房推出來）、粥粉麵檔、炒煎炸檔同固定嘅點心區。\n廣東人每次飲茶大數點嘅點心有蝦餃、燒賣、排骨、鳳爪、糯米雞、蘿蔔糕、腸粉、蛋撻、叉燒包、皮蛋瘦肉粥、雲吞麵等。\n鹹點有蝦餃、燒賣、粉粿，包類好似叉燒包等，亦有煎製嘅糕點，好似蘿蔔糕、芋頭糕，同腸粉、炸兩、春卷等。\n甜點有馬拉糕、蛋撻，包類好似蓮蓉包、奶黃包，重有西式甜品好似芒果布甸、蛋撻等。\n熱食除咗蝦餃、燒賣、重有山竹牛肉、腸粉、排骨、鳳爪、魚雲等，重有燒乳鴿等等嘅特色小食。\n喺外國嘅唐人街，除咗粵港常見嘅點心之外，重可以食到唔少街頭小食，好似魚蛋、牛雜、蘿蔔、炸魷魚鬚、炸雲吞等。"}
{"id": "3818", "revid": "87401", "url": "https://zh-yue.wikipedia.org/wiki?curid=3818", "title": "加拿大", "text": "加拿大（；英文、法文：Canada，英文發音：；法式法文發音：；魁北克法文發音：），簡稱加國，俗稱楓葉國，係世界上國土第二大國，佔咗北美洲北部嘅大部分，南部同西北部同美國接壤，海域東去到大西洋西部，西去到太平洋東部，北去到北冰洋。每年7月1號係加拿大國慶。\n原住民已經響加拿大住咗成萬年。喺15世紀尾，英國同法國開始喺度擴張殖民地。後尾喺1763年，法國打輸咗七年戰爭，就割讓咗差唔多成個新法蘭西出來。喺1867年，加拿大成為英國喺北美洲嘅屬地之一，叫做加拿大聯邦。之後，啲加拿大人發覺唔可以再俾英國㩒住，於是乎喺1982年簽咗份1982年加拿大法案，同英國分離咗，但係名義上都係英聯邦嘅。\n聯邦係由加拿大十個省同埋三個地區組成嘅。加拿大行雙文制度同埋係一個多元文化主義嘅國家，官方語言係英文同法文。喺一個咁先進嘅工業化國家，加拿大保持住多元化嘅經濟，喺好大程度上依賴豐富嘅自然資源。加拿大同美國喺貿易上已經有咗好長同深遠嘅關係。\n加拿大喺1867年立國，首都係渥太華。不過，而家人口最多，經濟及文化來講最重要嘅城市係多倫多。其他較大嘅都市，包括滿地可、溫哥華以及卡加利。\n喺二十世紀有好多世界各國嘅人移民到加拿大，中國人都唔例外。而家加拿大華僑嘅人口已經超過一百萬人，大部份集中喺好似多倫多同埋溫哥華噉嘅大城市。當中粵語係加拿大嘅第三大語種，排喺英文、法文之後。\n國家名嘅根源.\n加拿大「\"Canada\"」來自聖羅倫斯河嘅伊洛魁話，解做「村」。1535年，魁北克市區民用咗呢個字來形容斯他達剛拿呢條村畀雅克卡地亞聽 。卡地亞用呢個字來形容嗰時啱啱攞到手呢笪地方，唔淨止用來形容條村。1545年，歐洲啲書同地圖開始提及呢笪地方，就叫佢做 Kanada 嘞。\n法屬加拿大即係話沿住條聖羅倫斯河同埋大湖嘅北岸。後尾又分開咗做兩個地方，一個係英國嘅，叫上加拿大，另外嘅叫下加拿大。1841年成立加拿大省。1867年開始，加拿大聯邦或者加拿大就俾人用來形容成個國家，1950年代之前都好興叫加拿大自治領。加拿大要求政治自治，聯邦政府開始淨係喺合法條款度叫加拿大。1982年加拿大法案指明加拿大係唯一（英文法文都係）一個合法嘅國家名。呢個法案出台嗰日就將自治領日，改咗名叫加拿大日。\n政治.\n加拿大行君主立憲制、聯邦制同議會制。元首係女皇伊利沙伯二世。女皇喺加拿大嘅代表係加拿大總督，由加拿大總理大臣提名、君主任命；佢無任何政治歸屬，負責用君主名義同意法案、宣讀君主講話、簽國家文件、宣佈國會召開或解散、同埋第啲國家職務。君主（通過總督）就叫做首腦，但佢嘅實權保留喺危機時用，好似宣戰權咁。\n而家嘅總督係Mary Simon。總理大臣係由執政黨黨魁做。而家嘅執政黨係聯邦加拿大自由黨，黨領朱斯坦·杜呂多（Justin Trudeau）就係總理。立法機關係國會。\n主要政黨：\n國會架構.\n加拿大國會係包括君主，參議院同眾議院。加拿大總督代表君主，同根據總理大臣嘅「推薦」來「委任」105位參議院議員。眾議院嘅議員係由聯邦大選選出來嘅，而家眾議院有308個議員。\n「加拿大皇室」係國會同行政機構嘅一部分。皇室代表係總督。實質上，君主係唔會單方面行使權力，而係會聽總理大臣嘅建議。\n加拿大國會眾議院係加拿大國會權力嘅核心。加拿大君主嘅權力只係象徵式，上議院幾乎唔會唔畀眾議院嘅法案通過。加拿大總理大臣同內閣嘅任職需要眾議院一半以上成員嘅同意，但係唔需要參議院嘅同意。\n省份.\n加拿大有十個省份同埋三個特區。\n語言.\n加拿大嘅官方語言係英文同法文，但係魁北克省嘅官方語言凈係法文。"}
{"id": "3830", "revid": "200717", "url": "https://zh-yue.wikipedia.org/wiki?curid=3830", "title": "彭定康", "text": "彭定康 男爵（，成為香港總督前嘅譯名係柏藤，），英國保守黨資深政治家，曾經做過環境部長、保守黨主席同埋香港最後一任總督。香港人一般稱呼佢做「肥彭」。\n政治生涯.\n1966年，加入英國保守黨研究部，到咗1974年做埋呢個部門嘅主管。\n喺1979年大選，彭定康幫英國保守黨寫咗唔少競選宣言，佢自己亦當選做巴斯選區嘅下議院議員。\n1989年7月，彭定康首次晉身內閣，出任環境大臣。\n1990年11月，接替戴卓爾夫人做英國首相嘅馬卓安（Sir John Major）委任彭定康做蘭卡斯特公爵領地總裁兼保守黨主席。英國保守黨喺彭定康做緊保守黨主席嗰陣時，意外贏到1992年大選。不過，佢自己就喺呢次選舉輸俾對手，無咗巴斯選區嘅下議院議席，從此退出下議院。\n1992年，馬卓安委任彭定康做第28任港督，直至香港主權移交。彭定康喺呢一年10月，發表任內第一份施政報告，報告提出政改方案，建議1995年嘅最後一屆香港立法局選舉大幅增加直選議席，取消所有委任議席，又新增九個功能組別（簡稱「新九組」），令所有在職人士都有資格投票（變相令呢九個議席成為直選議席）。搞到中國政府非常嬲，當時嘅港澳辦主任魯平更大鬧彭定康係「千古罪人」。佢嘅政改方案喺1994年6月30號得到立法局通過，並喺1995年香港立法局選舉落實。而北京就表明放棄「直通車」（原本中英雙方協議最後一屆立法局議員可以全部過渡成為特區第一屆立法會議員嘅安排），唔會畀呢一批立法局議員過渡到特區第一屆立法會，而係成立臨時立法會（簡稱臨立會），用嚟喺香港主權移交之後，第一屆特區立法會成立之前，可以通過晒一啲特區成立時「必不可少」嘅法律。而彭定康自宣佈政改方案以後，任內亦再冇同中共領導人會面。\n卸任港督以後，喺2000年至2004年做歐盟外交事務專員，2005年封為英國終身貴族，晉身上議院，封號巴恩斯男爵。\n另外，彭定康喺1999年獲聘任做紐卡素大學校監，2003年又選做牛津大學校監。2012年6月20號，佢就以牛津大學校監身份，親自向緬甸反對派領袖昂山素姬頒授榮譽博士學位（個學位應該喺1993年畀昂山素姬，但係嗰陣時昂山素姬畀緬甸軍政府軟禁緊）。\n因應香港局勢一直惡化同埋中共干預香港事務，閹割香港民主制度等事宜，佢不時公開發聲批評北京政府，又要求英國對香港人給予更多嘅支持。"}
{"id": "3835", "revid": "233106", "url": "https://zh-yue.wikipedia.org/wiki?curid=3835", "title": "中醫", "text": "中醫學（，簡稱「TCM」）係以中醫藥理論與實踐經驗為主體，研究人類生命活動中健康與疾病轉化規律同埋佢嘅預防、診斷、治療、康復同保健嘅綜合性科學。中醫學屬於全世界醫療體系中，傳統醫學（traditional medicine）嘅其中一分支，至今已經有幾千年歷史。\n中國醫學體系嘅傳統醫學，包括中國漢族為主體嘅中醫學（日本、朝鮮同台灣亦有稱漢醫），日本嘅漢方醫學，朝鮮半島嘅東醫學（即今日韓國嘅韓醫學，朝鮮嘅高麗醫學）。\n中醫學以中國哲學中嘅陰陽五行作為理論基礎，通過望、聞、問、切，四診合參嘅方法，探求病因、病性、病位、分析病機及人體內五臟六腑、經絡關節、氣血津液嘅變化、判斷邪正消長，進而得出病名，歸納出證型，以辨證論治原則，制定「汗、吐、下、和、溫、清、補、消」等治法，用中藥、針灸、推拿、按摩、拔罐、刮痧、氣功、食療、音療等多種治療手段，令人體達到陰陽調和而康復。\n中醫具有完整嘅理論體系，佢嘅獨特之處，在於天人合一嘅整體觀同埋辨證論治。\n響現今世界嘅醫療體系中，中醫學被歸類為替代醫學（Complementary and alternative medicine，CAM）中嘅一支而受到重視。世界衛生組織（WHO）響2002年5月26號發表咗「2002-2005年傳統醫藥研究全球策略」，邀請全球180幾個國家將替代醫學納入佢哋嘅醫療政策，並於2017年將傳統中醫學納入國際疾病分類（International Classification of Diseases，縮寫為ICD），代表中醫學受國際間認可。\n中醫學嘅價值之一在於方劑，藥方係醫者嘅經驗結晶。中醫學本身發展嘅過程即係實驗嘅醫學，尤其是係經過咗無數嘅醫家幾百年，甚至係上千年來嘅臨床人體實驗反覆使用，證實實際有效而被記載流傳下來嘅經方、時方等。直接面對病徵，掌握主證同兼證，選擇對證嘅方劑進行加減，不拘泥於理論，以治療疾病，呢個係中醫精髓辨證論治嘅本來面目。\n中醫治療嘅積極面在於希望：可以協助恢復人體嘅陰陽平衡（即協助身體嘅自我調控機轉維持身體嘅恆定）。而消極面就係希望：當必須利用藥物來減緩疾病嘅惡化嗰陣，重能兼顧生命同埋生活嘅品質。呢個係中醫嘅優勢所在，亦都係中醫響現今世界嘅醫療體系中受到重視嘅原因之一。\n一般來講，完整嘅中醫處方，至少包括四項以上：情治（情緒控制）方面嘅指導；戒口（飲食應注意的事項）；運動嘅建議（游水、跑步、導引、氣功等）；中藥嘅利用，或針刺、艾灸、推拿等。故此中醫響治療疾病嗰陣，係以身心合一嘅角度全盤考量。\n相對於傳統嘅中醫，現代中醫嘅革新發明，值得加以關注嘅包括：小針刀，傳統藥物注射製劑，科學中藥等。"}
{"id": "3839", "revid": "82963", "url": "https://zh-yue.wikipedia.org/wiki?curid=3839", "title": "山葵", "text": "山葵（日文片假名：；日文漢字：；學名：（又稱 、））係一種屬於十字花科嘅植物，又叫做「山嵛菜」，為綠色植物，味道極其強烈。佢嘅辛辣同辣椒唔同，辣椒嘅辣味刺激條脷，而山葵嘅辣味係刺激鼻竇。山葵常見於日本山谷河流旁邊，其他品種包括 同 ；市面上普遍出售嘅兩種山葵係 同 ，但山葵重有好多唔同品種。\n名.\n日文「」兩字同「」嘅發音並唔對應，為日語別字一例；「山葵」原指種喺幽暗山上，葉似錦葵科植物嘅葉嘅植物。日文漢字名「」喺918年首次出現於《》中，但純為發音用字。\n亦有啲人叫山葵做日本芥辣或青芥辣，但其實同由芥菜種子生產嘅芥辣無關。\n食用.\n山葵通常係要佢嘅根。山葵根要磨到細泥狀先至用得。山葵糊整好後要封好，唔好畀氣味揮發；因為咁，壽司師傅整壽司嗰陣會將山葵放響魚同飯之間。\n山葵葉係食得嘅，亦都有山葵根嘅辣味。山葵葉用鹽醋醬汁醃過夜，就可製成山葵沙律，又可以用豉油開水煮，用嚟送飯、送酒嘅小菜或卷壽司嘅材料，甚至可以蘸澱粉漿炸做天婦羅。\n喺市面賣嘅所謂「山葵」，產品有糊狀，有粉狀。糊狀嘅山葵通常用牙膏筒狀嘅管裝住。粉狀嘅產品有袋裝同罐裝產品，可以用水開成糊。但呢啲產品大部分係用類似蘿蔔嘅十字花科植物辣根（Armoracia rusticana）同綠色食用色素生產嘅仿製品。部分日本生產嘅糊狀產品含有真正山葵，喺包裝上有字樣加以區別，「本わさび使用」（用真正山葵）係含有50%或以上山葵，「本わさび入り」（加入真正山葵）係含有50%以下嘅產品。但真正山葵實際上以葉同莖為主。真正嘅山葵根有一定嘅甜味，同呢啲代用品嘅味道唔同，但係乾咗之後，味道同香辣味就會唔見咗，因為咁，真正嘅山葵係唔啱加工做粉狀產品。喺美國或中國幾乎所有壽司店，同日本大部分壽司店，都用仿製山葵，因為真正嘅山葵非常昂貴。\n用途.\n山葵糊睇嚟好似美國或墨西哥好興嘅牛油果醬。俾人整蠱或者唔熟日本料理嘅人，有時會一次食好多山葵，好彩山葵嘅辣味感無辣椒嘅辣味感咁長。山葵可以放響豆腐上面食，或者同凍蕎麥麵一齊食。小量嘅山葵啱搽壽司或者魚生。好多時啲人會將山葵同豉油撈埋，先至蘸響食物上面；但係山葵嘅味道喺水度會好快溶晒，食山葵最好嘅方法係響嘢食蘸咗醬油後，再搽山葵，同埋唔好將山葵同醬油撈埋。\n化學.\n山葵嘅獨特味道係由異硫氰酸鹽而來嘅，包括：\n研究發現異硫氰酸鹽可以抑制微生物生長。咁就可以解釋點解變壞嘅海鮮通常夾埋山葵一齊食。之但係，如果對海鮮嘅品質有懷疑，無論係夾唔夾山葵都唔應該食。山葵係醫唔到食物中毒。\n栽培.\n因為可以大型栽培山葵嘅地方唔係好多，家下大部分加工「山葵」其實只係染成綠色嘅歐洲辣根（Armoracia rusticana）末，或者係辣根末加上山葵末製成。喺日本，栽培山葵嘅地方有：\n人工栽培山葵嘅地方北至北海道，南至九州。真正山葵嘅需求非常大，日本要響呢幾度地方大量入貨：\n種山葵要雞屎呢類肥料同埋長期流動嘅水，如果唔管嘅話，就會嚴重污染河流。而且山葵對於地力嘅消耗係相當大嘅。\n準備方法.\n山葵通常用金屬製嘅卸鐵來研，但有人鍾意用傳統工具，例如一面光滑一面粗糙嘅乾鯊魚皮；亦有人親手製出有齒嘅磨來準備山葵。不過新鮮嘅山葵相當昂貴，好多餐館都寧願用粉末狀嘅代替品。"}
{"id": "3841", "revid": "1850164", "url": "https://zh-yue.wikipedia.org/wiki?curid=3841", "title": "溫哥華", "text": "溫哥華（，，英文讀：），又叫溫高華、雲高華、鹹水埠或者減筆咸水埠，係加拿大一埠，西臨太平洋，喺卑詩省下。佢係加國西部最大埠。溫哥華市本身人口六十萬有餘，係大溫哥華嘅核心。大溫哥華簡稱係大溫，人口過二百萬。\n2010年冬季奧林匹克運動會喺溫哥華舉行。2013年攞過廣州國際城市創新獎。"}
{"id": "3847", "revid": "13", "url": "https://zh-yue.wikipedia.org/wiki?curid=3847", "title": "汕頭", "text": "汕頭（；潮州話：Suan-thâu；），古稱沙汕頭，係廣東東部大埠。今爲中華人民共和國地級市，叫汕頭市。大清時爲汕頭埠，中華民國開始行政爲市。中華人民共和國改革開放，設經濟特區，叫汕頭經濟特區。\n汕頭地勢平坦，有山護埠，東北接潮州饒平縣，北鄰潮州潮安縣，西鄰揭陽揭東縣、普寧市，西南接惠來縣，東南瀕臨南中國海。\n地理.\n汕頭市全境處於東經116°14′40″至117°19′35″同埋北緯23°02′33″至23°38′50″之間，北回歸線穿過市區北域。汕頭市位處喺潮汕嘅平原，得西北部有小片丘陵。主要嘅山有桑浦山、長得龍山、龍坑山、香爐山，榕江及紅蓮池河、鮑齊河嘅橫貫市區，榕江口有媽嶼島、德州嶼島嶼。氣候喺南亞熱帶海洋性嘅氣候，全年氣候溫和。秋天有颱風，年均降水量2420毫米。年溫21.3℃，1月13.1℃，7月28.3℃。\n史.\n考古證明，汕頭係一嗰漁村。喺大宋時，汕頭係揭陽縣鴕江都漁村。元代叫為廈嶺。一五六三年，明嘉靖四十二年，汕頭變成潮州府澄海縣嘅一部分。一五七四年，明萬曆二年，汕頭稱為沙汕坪。大清康熙五十六年，政府喺度築炮臺，並改稱「沙汕頭」，有沙汕頭炮臺，雍正、乾隆期間，逐漸減筆為汕頭。乾隆二十一年，清政府喺媽嶼島設立常關。\n第二次鴉片戰爭後，由於潮州城民強烈反抗，外國人主動放棄喺城貿易，改喺相對安全嘅汕頭貿易。咸豐十年，應西方列強要求，汕頭正式對外開市。汕頭由地理優越同安全，慢慢過咗潮州，變成咗粵東經濟要地。\n一八六零年汕頭開埠，係近代中國最早一批埠對外開放。喺二十世紀初到卅年代，汕頭港口吞吐量，曾居中國第三，商業之盛居全國第七，係粵東、閩西南、贛東南嘅交通樞紐、進出港口同埋商品嘅集散地。\n一九二一年，汕頭立市政廳，同澄海分治，但重係屬嘅潮循道管。一九五八年，設立汕頭專區，潮汕地區嘅行政、文化中心向汕頭移。一九八一年，立汕頭經濟特區。一九九一年，調整行政區域，潮汕分三市，汕頭市變咗其中一市。\n政區.\n全市分成6個區，澄海、金平、龍湖、濠江、潮陽、潮南，以及南澳縣。\n文化.\n潮劇、潮樂、潮州菜同埋工夫茶等享譽海內外。\n語言.\n汕頭嘅主要語言係潮州話。\n僑鄉.\n離鄉到外華僑三百三十五萬人，分佈喺世界卌多個國地。"}
{"id": "3848", "revid": "259", "url": "https://zh-yue.wikipedia.org/wiki?curid=3848", "title": "口琴", "text": "口琴（）係一種用自由簧嚟發聲嘅吹奏樂器，呢種樂器係用口吹，唔係好大件，可以袋落袋，初初發明口琴嗰陣，啲人只係當佢係玩具，後來先慢慢見得人，而家喺好多流行樂，民謠同西洋民俗音樂，都會用到口琴。"}
{"id": "3849", "revid": "158703", "url": "https://zh-yue.wikipedia.org/wiki?curid=3849", "title": "銀主盤", "text": "銀主盤，係指一個樓盤，個業主冇錢供樓，俾銀行根據按揭條款，同《物業轉易及財產條例》規定，向法庭申請沒收層樓，之後賣出街，俗稱叫做銀主盤。咁簡單講，嗰間銀行就係銀主，個物業單位叫做銀主盤。廣泛嚟講銀主未必係銀行，財務公司都未定。\n喺債務上嘅安排.\n喺銀主盤出售時，需要按市價出售，通常以拍賣形式進行，以價高者得為主，而款項嘅償還機制分配如下：\n喺金融風暴前，一般進行銀主盤拍賣後，已經可以抵償欠債。但喺金融風暴後，好多物業都係負資產，往往銀主盤拍賣後，都未可以抵償欠款，令銀行唔願意出售銀主盤，造成唔少呆帳。\n樓市指標.\n由於以下情況，銀主盤量係一個樓市落後指標：\n負資產同銀主盤嘅關係.\n就算業主擁有物業估價較按揭低，只要準時還款，物業唔會變為銀主盤。物業估價較按揭金額高時，若業主週轉不靈時，重可以變賣物業以支欠款；如果「資不抵債」，出售物業亦未能「貨銀兩訖」，物業就有較大機會成為「銀主貨」，加入拍賣行列。"}
{"id": "3855", "revid": "1244445", "url": "https://zh-yue.wikipedia.org/wiki?curid=3855", "title": "居港權問題", "text": "居港權問題，泛指由於《基本法》第24條實施嘅情況下，中華人民共和國國籍（包括中華民國籍、英國國民（海外）、部分英國公民以及澳門葡萄牙公民）人士，喺中華人民共和國實際管治範圍入面出世嘅子女，都喺1997年7月1號，可以拎到香港永久性居民身份，所搞出嚟嘅法律同政治爭拗。\n英國管治香港時期嘅情況.\n喺英國管治香港嗰陣，香港永久居民喺中華人民共和國實際管治範圍裏入面出世嘅子女，唔一定可以留響香港，呢啲人要向中華人民共和國嘅公安機關，申請前往港澳通行證（俗稱單程通行證），至可以喺香港居留。\n而隨住中港之間往來日趨密切，唔少香港人都響中華人民共和國實際管治範圍內生兒育女。\n基本法第24條第3款.\n《基本法》第24條，對中華人民共和國國籍香港永久性居民嘅資格作出定義，而定義如下：\n由於《基本法》第24條第3款嘅規定，唔少以往需要申請單程通行證嘅人，可以直接進入香港，而聲稱自己擁有香港永久居留權，亦因此引來大批呢類人士，喺1997年7月1號後，向入境處處長聲稱擁有香港永久居民身份。"}
{"id": "3874", "revid": "158703", "url": "https://zh-yue.wikipedia.org/wiki?curid=3874", "title": "上海", "text": "上海（粵讀：soeng6 hoi2；通用吳拼：zaon he；）係中國一城，亦係一埠。而家係中華人民共和國嘅直轄市，行政上叫上海市，佢係中國最大嘅都市。\n上海係全球聞名嘅國際都會，係中國嘅商業、金融、工業、交通中心之一。佢坐落喺中國東部長江三角洲，面臨東中國海，喺長江入海口南岸。上海港係世界大港，2005年全年吞吐量達1808萬標準貨櫃。2010年，上海舉行世界博覽會。2014年，美國嘅智庫發表話，總合咗商貿、人才、文化、政治四方面，上海喺世界城市排名入面排第18位，其中商貿方面嘅評價尤其高。\n2013年尾，上海常住人口達2415萬人，GDP達2兆1602.12億人民幣，超過首都北京，係中國最大嘅都會。國務院將佢列爲國家中心城市之一。\n上海嘅短名叫滬（粵拼：wu6；通用吳拼：wu。又叫滬上），古名叫申（粵拼：san1；通用吳拼：sen。又叫申城）。\n史.\n古代.\n遠古上海係海，靠沖積成地。大約喺6000年前，而家嘅上海西部，開始變陸地，有初民村落，而東部，去到兩千年前，先至成陸。春秋時，地屬吳國東境，戰國時屬楚國，佢曾經係楚國春申君黃歇封邑，貫穿現代上海嘅黃浦江，所以條江又叫春申江，而上海就叫「申」。去到西元四、五世紀嘅晉朝，家下蘇州河，當時叫松江，呢帶同海皮一帶，居民多數捕魚為生，佢哋整咗竹編嘅捕魚架生，叫「扈」，而當時江流入海處叫「瀆」。所以，松江下游一帶就叫「扈瀆」，後尾改寫「扈」做「滬」。「上海」因為松江（吳淞江）下游支流「上海浦」而得名。唐代中葉始置華亭縣（松江）。宋末置上海鎮。1292年（元）設上海縣。明興盛，1553年係抵倭寇築上海城，歸屬南直隸松江府管轄，松江府轄境係全國最大嘅棉紡地。大清跟明制歸屬江南省松江府，設江海關。\n近代.\n1840年，第一次鴉片戰爭後，按1842年簽嘅中英南京條約，上海成為通商口岸，對外開放。英國喺上海設立租界。開埠後，上海變成遠東最繁榮嘅港口，亦係經濟、金融中心，係近代亞洲，唯一國際大都市。當時畀人叫做「十里洋場。」家下上海市黃浦、靜安以及虹口、楊浦四區，當時係上海公共租界（以英美為主），長寧區係上海公共租界嘅越界築路區，盧灣、徐彙兩區主要係上海法租界。當時上海各租界，唔受大清管，有完全行政同司法獨立。喺上海嘅租界公園門外，都會一塊告示牌，「華人與狗，不得入內。」因爲有租界，上海無畀戰火波及，重享有實際獨立地位同國際聯繫，因而繁盛一時。後尾，虹口、楊浦兩區，劃咗做日軍防區，成為日本勢力範圍，喺淞滬會戰期間，同華界一樣受到重創。\n民國初年，租界以外嘅閘北同南市，叫華界，屬江蘇省。1927年，中華民國政府，喺華界設上海特別市，歸中華民國行政院直轄。同時將江蘇省上海縣、寶山縣十七市鄉，劃入特別市。1930年7月，改稱上海市。1937年日本侵華戰爭爆發，淞滬會戰之後，日軍打國軍，以武力套去華界。上海法租界同蘇州河以南嘅半個上海公共租界，經歷長達四年多嘅孤島時期。太平洋戰爭爆發後，日本向英美宣戰，跟住日軍攻入租界，日本佔領全個上海，一直到1945年，日本無條件投降爲止。第二次世界大戰結束後，根據中、美、英三國共同發表嘅《開羅宣言》，上海由中華民國佔領接管。1945年，上海由國民政府接管統治。\n1946年，中華民國政府軍，同中共軍隊爆發大規模內戰（睇國共內戰）。1949年5月，中共嘅中國人民解放軍，擊敗中華民國嘅國民革命軍，佔領上海，同時對上海實行軍法管制。故此，大量人員、財產同機構撤離。\n現代.\n1949年，中華人民共和國定上海做直轄市，成為中國工業中心。1986年，國務院公佈，上海係國家歷史文化名城。1980年代中國改革開放後，上海經濟地位，受到華南各城挑戰，尤其係經濟特區。但1990年代後，上海重新成為中國經濟，金融同貿易中心。1993年浦東開發開放，加快城市發展速度。目前保持年人均GDP 6%以上嘅增長。目前，上海發展邁向國際經濟、金融、貿易同航運中心。\n上海浦東、浦西，開始接通，浦江兩岸得以共同發展。1971年松浦大橋建成，黃浦江自始有大橋，1991年12月1號上海南浦大橋通車，1993年10月楊浦大橋通車，2003年6月28號盧浦大橋通車，黃浦江有條大橋；而隧道方面1970年9月打浦路隧道落成、1989年10月24日延安東路越江隧道通車，2003年9月29號大連路隧道通車。過江路越來越多，使陸家嘴翻天覆地，成為家下金融貿易區。1994年11月東方明珠電視塔完工、1999年3月18日金茂大廈開業、1999年8月上海國際會議中心開業，2008年夏季奧林匹克運動會舉辦前，陸家嘴重起緊中國最高建築，即係上海環球金融中心。\n上海自從浦東開放後，接過好重要國際會議，增強國際影響力，目的係彰顯中國大陸經濟、社會迅速發展。2001年10月21號上海接咗亞太經濟合作組織，第九次領導人非正式會議，2006年6月15號上海合作組織，成員國元首理事會，第六次會議喺上海舉行。2010年，上海接咗2010年世界博覽會。此外，每年上海接唔少展會。會議展覧業，經已成為上海重要産業。\n喺版圖上，1949年上海面積係636平方公里。1958年，江蘇省嘅上海、嘉定、寶山、松江、金山、川沙、南匯、奉賢、青浦、崇明10個縣劃歸上海市，上海市轄區範圍擴大到5910平方公里。到2003年末，上海面積6340.5平方公里。境內轄有崇明、長興、橫沙三個島嶼，其中崇明島面積超過1000平方公里，係目前中國嘅第三大島。\n地理.\n位置.\n上海喺北緯31度14分，東經121度29分。上海喺長江口南岸，喺正中國海岸線中心點，係長江出海嘅門戶。地處長江三角洲沖積平原前緣，東瀕東海，北界長江，南臨杭州灣，北面同西北面係江蘇省，西南面同浙江省接壤。上海嘅市區唔係就喺長江邊，而係喺順住長江支流黃浦江入啲嘅位置。\n面積.\n上海市全市面積6,340.51平方公里，南北最長有120公里，東西最闊約100公里。其中市轄區2,648.6平方公里。\n地形.\n上海市全境係沖積平原，只係西南部有部份火山岩丘。海拔平均高度喺4米左右，地勢平坦，山脈少而低小。西部有佘山、天馬山等，但高度都喺100米以下。上海市最高點係喺杭州灣內海拔103米嘅大金山。\n島.\n上海市區嘅北部，長江嘅出口處有三個島同一啲啱出水面嘅沙洲。三個島即崇明島、長興島同橫沙島，呢個係上海市最大嘅三個島，另外重有南部嘅金山嘴，大金山等島、崇明島以東35公里嘅佘山島。\n崇明島係由長江帶落嚟嘅大量泥沙沖積而成，大唐武德元年（西元618年）僅係長江中嘅兩個沙洲仔，面積只有十幾平方公里。之後幾次嘅變遷，而家個島東西之間約80幾公里，南北之間闊約10-15平方公里，面積1041平方千米，係中國嘅第三大島同最大嘅沖積島。\n長興島同橫沙島喺崇明島以南嘅江口，將江水分做南北兩條水道。長興島俗稱鴨窩沙，露出水面未過百年，分有五部分：石頭沙、瑞豐沙、潘家沙、鴨窩沙、金帶沙。近40年來先至逐漸形成一個島。同吳淞口相對。橫沙島喺長興島東面，由橫沙島同元沙島組成，面積大約40平方公里。\n河.\n黃浦江同蘇州河（吳淞江）貫穿市區。黃浦江將上海分成浦東同浦西。澱浦河銜接澱山湖同黃浦江。大治河銜接黃浦江喺長江出海口。\n黃浦江入長江嘅河口叫「吳淞口」，原本係吳淞江入長江嘅口，後來黃浦奪淞，變成黃浦入江口，而個名講落。而家吳淞口係個國際郵輪碼頭，可以坐船去諸如崇明島呢啲島，亦可以坐出市。\n氣候.\n上海屬亞熱帶季風氣候，四季分明，日照充分，雨量充沛。氣候溫和濕潤，春（4月2號~6月15號，共75日）、秋（9月18號~11月19號，共63日）較短，冬（11月20號~4月1號，共133日）、夏（6月16號~9月17號，共94日）較長。汛期有春雨、梅雨、秋雨三個雨期，所以6月到9月嘅汛期集中咗一年六成以上嘅雨量。\n2011年嘅上海全市均溫係17.2℃，而分開來睇，市區年均溫15.8℃，郊區年均溫15.2~15.7℃。上海成系統嘅規範氣溫記錄係從1873年開始嘅，到1990年時累年均溫爲15.5℃，而歷年嘅均溫都有升高趨勢。上海最凍時係一月到二月中旬，一月均溫3.6℃，平均最低氣溫0.5℃。雖然係噉，上海冬天氣溫好少降到冰點以下，就一月到二月中旬，各旬均溫3~5℃，朝頭早平均最低0~1℃，喺呢5旬入邊，一日最低氣溫低過-5℃嘅嚴寒日，平均有4日，但噉就佔全年嚴寒日嘅八成，所以上海冬天好少落雪，年均降雪日6.2日，年均積雪日2.8日，即使有積雪都唔深，通常最大雪深細過10釐米，至於大雪就更加少見。不過呢陣時嘅天氣比較多雲，尤其2月幾嘅時候。\n而7、8月份係上海最熱嘅時候，喺正常年份呢時當值伏旱。七月均溫27.8℃，平均最高氣溫31.8℃。雖然係噉，因爲上海喺海邊有海洋調節，相比同緯度嘅內陸地區、夏溫低啲而冬溫高啲。所以全年嘅高溫日唔多，一日最高氣溫超過35℃嘅暑熱日喺7、8月度平均有7.6日，而噉就佔全年高溫日嘅九成（全年高溫日約8.5日）。不過天氣比較焗，7、8月時平均最低氣溫都去到24.7~24.8℃，而相對濕度去到82~83%，所以個天好焗，好似焗桑拿噉。而喺夏、初秋時，會容易有從太平洋來嘅熱帶氣旋（颱風）吹襲。\n喺極端氣溫方面，徐家匯度（1872年開始統計）錄得嘅極端最高氣溫係40.8℃（2013年8月7號）、極端最低氣溫係-12.1℃（1893年1月19號）；國際交換站度（1951年開始統計）錄得嘅極端最高氣溫係39.9℃（2013年8月6號、8號）、極端最低氣溫係-10.1℃（1977年1月31號）\n政區.\n中共管治初期，上海一共劃分咗20個市區同10個郊區。後來經過多次嘅行政區劃調整同撤縣建區。1992年建立嘅浦東新區，之前大部係川沙縣。原先嘅南市區同原黃浦區喺2000年合併成為新嘅黃浦區。各郊縣亦都從1980年代末起先後改係市轄區，具體嘅係：寶山區（1988年）、閔行區（1992年，之前大部係上海縣）、嘉定區（1992年）、金山區（1997年）、松江區（1998年）、青浦區（1999年）、奉賢區（2001年）、南匯區（2001年）。目前，上海嘅政區內僅存一個郊縣：崇明縣。至2005年末，上海共有18個區、1個縣，共118個鎮，3個鄉，100個街道辦事處，3293個居民委員會同1991個村民委員會。\n人口.\n全市常住人口達到1750萬。2005年，全市人口密度係每平方公里2750人（2004年尾）。上海係中國第一個出現人口自然變動負增長嘅省級行政區，人口自然增長率自1993年開始已經連續保持負增長。2005年，全市戶籍人口出生率係6.08‰，死亡率係7.54‰，自然增長率係-1.46‰。\n人口來源.\n喺1949年以前，上海俾人叫做「十里洋場」。有好多外國租界。住咗好多外國人。好多來自白俄羅斯嘅猶太人為咗避開蘇聯紅軍，亦都着咗草到上海。英國人亦都帶來咗印度人到上海。呢啲外國人喺1949年以後，都已經離開咗上海。\n1930年代嘅從中國各地來嘅移民係族群聚居。蘇北人大多居住喺楊浦區嘅定海路、虹口區嘅四川路以東、重有閘北區。廣東人聚集喺虹口區四川路一帶。\n喺毛澤東發起嘅知識青年上山下鄉嘅運動之中，由50年代中期到70年代尾，前後經歷咗25年，好多上海嘅青年被發放到大陸各地，亦都改變咗其它地區嘅人口組合。文革結束以後，上海嘅知青又陸續調回上海。\n90年代後期，上海再次成為咗移民城市嘅目嘅地。大陸各地有好多人搬遷到上海定居。好多臺灣人，香港人喺滬常住嘅數目衆多。由於好多外國公司喺上海常年設有辦事處，所以好多外國人亦都常年定居喺上海。\n大事.\n上海作係中國嘅重要嘅經濟政治中心，上海人民亦都積極參加過好多影響到中國命運嘅政治運動。響1843年之後，上海被迫開埠後，曾經係西方列強瓜分中國嘅據點。上海有好多外國租界，佢哋有自己嘅法律。\n1919年五四運動中，為咗抗議巴黎和會中，外國列強肆意踐踏中國主權將德國喺山東嘅權益轉讓畀日本，即山東問題。同年6月6日，上海各界聯合會成立，反對開課、開市，聯合其它地區，告知上海嘅罷工主張。通過上海嘅三罷運動。\n1918年至1925年間，中國國父孫中山同夫人宋慶齡曾經喺上海生活同從事各種政治活動。\n1925年，五卅慘案亦都係喺上海發生。係當時嘅工人遊行抗議日本棉紗廠非法開除同毆打工人所引發嘅流血鎮壓事件。\n1932年，一二八事變。係日本喺1931年九一八事變後，為咗將國際社會嘅視線從東北轉移，而喺上海挑起嘅中日兩國軍事衝突，時間長達一個多月。\n上海係中國共產黨嘅誕生地。十大元帥陳毅亦做過上海市長。\n上海亦係文化大革命時期，四人幫張春橋同王洪文活動嘅地方。喺上海亦發生咗好多重要事件。\n喺1989年八九民運，上海各界人民同學生積極參加反腐敗，爭取民主自由嘅運動。上海出版嘅世界經濟導報因為發表激進文章，而被當時嘅上海市委書記江澤民下令關閉。\n2006年，上海市勞動同社會保障局局長祝均一違法挪用32億勞動保障基金，借畀民營企業家張榮坤旗下嘅福禧投資公司用喺收購滬杭高速公路。因此北京中央政府100幾名調查人員前往上海，調查非法挪用社會保障基金嘅大案。原先嘅中共中央政治局委員，上海市委書記，陳良宇因此被撤職查辦。\n方言.\n上海話係上海地區獨有嘅方言，屬吳語太湖片蘇滬嘉小片，南方方言嘅一種。亦都有人稱上海話係滬語。語音受早期移民中佔優勢嘅蘇州同寧波兩地影響巨大。同杭州話，蘇州話發音類似。\n1930年代，係上海話嘅黃金時期。同香港類似，上海嘅作家們意譯或者音譯好多英文新單詞，用到書面文本中，通過當時上海極之發達嘅各種平面媒體進行傳播，然後俾普通話吸收。由1980年代後期開始，上海各個學校統一用普通話授課。好多學校對講方言嘅行為扣品行分處理。而且政府取消咗好多廣播電臺同電視節目中嘅上海話內容。上海話嘅造詞能力亦都開始嚴重衰退。而家上海仍然係一個吳語城市，普通話亦都很通用。隨住中國各地移民嘅日益增加，識講上海話嘅人開始減少。而家，已經很難招聘到發音合格嘅年輕滬劇演員。2005年以來，上海輿論界掀起一股「保衛上海話」嘅浪潮。\n海派文化.\n上海嘅文化被人叫做「海派文化」。它係喺中國江南傳統文化（吳文化）嘅基礎上，同開埠後傳入嘅對上海影響深遠嘅歐美文化等融合而逐步形成，既古老又現代，既傳統又時尚，區別喺中國文化，具有開放而又自成一體嘅獨特風格。毫無疑問，今天嘅上海係世界最時尚嘅都市之一。\n改革開放以來上海舉辦過多次大型文化活動，而且建造咗多所全國一流嘅文化設施，包括上海大劇院、上海博物館、上海圖書館、上海影城等。歐洲風格嘅上海音樂廳因市政建設需要被移位元，但喺內部改建之後已經重新對公衆開放，以舉行交響樂音樂會係主。每年上海重會舉辦國際藝術節、國際電影節等文化活動。\n人文.\n上海城隍廟坐落喺上海市最係繁華嘅城隍廟旅遊區，係上海地區重要嘅道教宮觀，始建喺明代永樂年間（1403-1424），至今已有近六百年嘅歷史。喺文化大革命時期，遭受重大嘅打擊，神像被毀，廟宇被挪為他用。現已修復。\n1949年以前，上海係一個紙醉金迷嘅地方。當時上海著名嘅「百樂門」舞廳享有盛名，從英文「Paramount」得來。「大世界」亦係好出名嘅娛樂中心。好多電影院亦都係非常豪華。例如，大光明電影院始建於1928年，由德國傑出嘅建築師烏達克（L.E.HUDEC）設計，屬市級優秀保護建築。大光明電影院嘅歷史。國泰電影院原名國泰大戲院（Cathay Theatre）。建於1930年，由鴻達洋行設計，鋼筋混凝土結構，外牆採用紫醬紅嘅泰山磚，白色嵌縫，屬典型嘅裝飾藝術派風格，1932年1月1日，國泰大戲院正式對外營業。當天登喺《申報》上嘅廣告用語係：「富麗宏壯執上海電影院之牛耳，精致舒適集現代科學化之大成」。1949年以後，更名做國泰電影院，「文化大革命」期間曾經一度改名人民電影院。1994年被上海市人民政府命名係優秀歷史建築。\n1918年至1925年間，中國國父孫中山亦都曾經喺繁華嘅淮海路以南，思南路東側嘅香山路上嘅一幢歐洲鄉村式樣嘅小洋房居住過。而家就被改做孫中山故居。\n上海有許多歐美式樣嘅舊建築，其中喺外灘嘅一組歐洲風格嘅外國銀行，商家同飯店遺留落嚟嘅建築群一直以來就係上海嘅標誌，例如：花旗銀行，和平飯店等。但事實上喺市內重有好多一啲二、三十年代遺留落嚟嘅，風格迥異嘅花園別墅，例如丁香花園、沙遜別墅、馬勒住宅以及而家被用作上海市少年宮嘅嘉道理花園等。喺上海嘅市中心，重有當時嘅面積龐大嘅上海跑馬廳。\n1927年，著名作家魯迅辭去中山大學職務，同年10月赴上海。喺上海成立咗中國左翼作家聯盟，翻譯、介紹外國嘅進步文學作品，寫咗好多雜文。1936年10月19日，喺上海逝世。佢嘅遺體安葬喺虹橋萬國公墓。1956年，魯迅墓遷移重建喺上海虹口公園。\n電影，電視同其他.\n1949年前，中國嘅電影業基本上集中喺上海，而喺上海有過製片活動嘅電影企業，總數約200家。上海嘅電影製片業，若從資金來源劃分，可以分係外商、民營同國民黨官辦等3種類型，而雄踞上海影壇嘅當推民營電影企業，佔咗總數嘅90%以上。但係，喺眾多嘅民營企業中，大多數公司只係曇花一現，有啲公司甚至一片未拍，即已銷聲匿跡，而稍具規模、能均衡製片產産嘅，大概有十幾間。荷李活八大製片公司都喺上海設立發行機構，幾乎壟斷咗上海嘅整個電影發行市場。只有二三流影院先至播放國產片。\n喺中國電影發展史上，起過較大影響同作用嘅，二三十年代有影壇五虎將之稱嘅明星影片股份有限公司（簡稱明星）、天一影片公司（簡稱天一）、聯華影業公司（簡稱聯華）、藝華影業公司（簡稱藝華）、新華影業公司（簡稱新華）等5家；戰後時期主要係昆侖影業公司（簡稱昆侖）同文華影業公司（簡稱文華）兩家。30年代嘅電通影片公司同40年代嘅昆侖影業公司，實質上係喺中國共產黨以民辦面目出現嘅電影公司。\n上海因此出現咗好多知名嘅歌星同影星，周璿，阮玲玉，趙丹等。毛澤東嘅第三任妻子江青亦都曾經喺上海做過演員，名係藍蘋。\n1949年以後，成立咗國營嘅上海電影製片廠，並對私營電影製片公司嘅改造，1953年2月，上海實行咗國營同民營電影嘅並軌，從此民營嘅電影公司消失。\n80年代初，上海只有一個電視台 - 上海電視臺，後來有咗上海東方衛視等等。頻道亦都由一個，發展到好多唔同內容嘅頻道。1970年代，只有黑白電視信號。1980年代，轉做彩色電視信號。原來，只有喺晚上先至播出啲電視節目，發展到而家嘅全日24小時播放。\n廣播事業亦都從原來一個單一嘅上海人民廣播電臺，演變成好多調頻，調幅各種唔同內容嘅電臺。\n戲曲.\n海派特色嘅滑稽戲產生同抗日戰爭中期，由上海嘅曲藝「獨角戲」接受咗中外喜劇、鬧劇同江南各地方戲曲嘅影響而逐步形成嘅新興戲曲劇種。因為方言隔閡，只係流行喺上海、江蘇、浙江等嘅地區。一人演出嘅滑稽曲藝稱之為「獨角戲」。比較著名嘅滑稽演員有王無能，江笑笑，劉春山，嚴順開，周柏春，姚慕雙同王汝剛等。\n滬劇係上海獨有嘅戲曲。\n報章雜誌.\n上海喺1949年以前，就有好有名嘅報紙係申報。新民晚報創辦喺1929年，亦都係一份發行全國嘅有影響力嘅報紙。\n小說.\n20世紀30年代著名作家張愛玲曾經寫過好多同上海有關嘅小說。《十八春》原名《半生緣》寫咗三十年代上海嘅一個悲慘嘅愛情故事。\n重要文化節日.\n上海電視節係中國創辦最早嘅國際電視節，1986年創立至2006年，已經成功舉辦咗十二屆。\n上海國際電影節，\"金爵獎\"創辦於1993年，第二年獲得國際電影製片人協會嘅認證，被歸為A類即非專門類競賽型電影節。2006年，上海國際電影節已舉辦咗7屆。\n飲食.\n本地風味嘅上海菜又叫本幫菜。本幫名菜有好多。喺世界各地有華人嘅地方，都有以上海命名嘅餐館。\n經濟.\n1949年以前，喺上海有好多外國銀行同公司。上海係當時中國嘅經濟貿易中心。上海不但只彙集住以中央銀行、中國銀行、交通銀行、中國農業銀行四大政府銀行為首嘅原國家資本同官僚資本金融機構以及外國在華金融機構。喺外灘附近聚集咗各國頗具實力嘅銀行：英國滙豐銀行、德國德華銀行、日本橫濱正金銀行、俄國華俄道勝銀行、法國東方彙理、美國花旗銀行、比利時華比銀行等組成咗「東方華爾街」。重擁有數量衆多嘅私人資本經營嘅銀行、錢莊同信託公司（以下簡稱私營行莊公司）。經歷咗1927至1937年「黃金時期」嘅發展，到抗日戰爭爆發前，上海嘅私營行莊公司已經達到咗105間；而經過抗日戰爭、解放戰爭時期，到1949年5月上海解放嗰陣，上海私營金融業嘅整體資金實力實際上已經大大削弱咗，但仍然重有119間私營銀行、80間錢莊同5間信託公司。到1952年底，上海私營金融機構嘅數量減至60幾間。1956年初，官方實行公私合營政策，最後全部合併係統一嘅公私合營銀行聯合總管理處。\n喺1949年以後，有啲上海嘅資本家都已經着咗草到香港，臺灣，或者海外其它地方。亦都有一啲留喺上海，繼續經營。最後喺1956年初，都被公私合營。\n上海係中國大陸經濟最發達嘅城市之一，2004年人均GDP6661美元，連續十年年均經濟成長超過8%。第三産業高度發達，其中最主要嘅産業包括咗金融業、房地産業、保險業以及運輸業等。喺浦東新區嘅陸家嘴係上海嘅新興金融中心，中國人民銀行上海總部2005年8月喺上海揭牌，主要職能係管理公開市場操作。全球500強企業中已有部分喺上海設立咗中國區總部、分公司同辦事處。\n上海工業發達，國民黨政府統治時期同計劃經濟時期，上海嘅工業發展水平就已全國領先。改革開放初期，由於中央政策原因，中國東南地區飛速發展，一度使上海嘅工業面臨邊緣化嘅危機，但自90年來中期以來，隨住浦東新區嘅開發，以及財政轉移支付比重減少等多方面嘅原因，上海嘅工業又重新煥發咗新嘅生機。上海工業總產值佔全國嘅十分之一，主要以輕紡、重工業、冶金、石油化工、機械、電子工業為主，其它重有汽車、航空、航太等工業。張江高科彙集咗大量嘅高端製造業。農業佔總體經濟嘅比例較細，大約喺1.7%左右。\n由於土地、勞動力成本日益升高，加上市政府經濟政策導向等原因，目前紡織業、重污染行業等低端製造業、勞動密集型産業開始逐漸搬到郊區或閂門，上海市整體産業結構進步明顯，已經形成逐漸鞏固自己嘅核心競爭力。\n上海港係西太平洋地區最繁忙嘅港口之一，中國內地最大嘅港口。 2004年上海港貨物吞吐量達到3億7900萬噸，超過荷蘭鹿特丹成為世界第二大貨運港。 2005年上海港集裝箱吞吐量達到1808萬TEU（標準箱），保持繼新加坡、香港之後嘅世界第三大集裝箱港口地位，預計2006年全年吞吐量將超過2000萬TEU。港口吞吐量大約占全國總數嘅三分之一，目前正喺建設嘅大型深水海港洋山保稅港設計年集裝箱吞吐量係2200萬箱（2005年12月10日一期工程開港，2020年全部建成）。\n上海經濟亦都受到其周圍省份嘅非經濟方面嘅競爭。上游省份GDP增長帶來嘅環境污染，尤其係來自黃浦江上游嘅飲用水污染，已經成為困擾上海發展同居民生活嘅一大難題。\n交通.\n歷史.\n上海嘅交通工具曾經五花八門、多種多樣，細到自行車、黃包車，大到馬車、小汽車。\n1873年，法國人米拉睇到黃包車便利，向法租界公董局呈報計劃。1874年1月，黃包車從日本輸入上海。故此當時滬人又稱之為東洋車。凡喺上海租界上通行嘅黃包車要向工部局攞牌。抗戰前夕，黃包車已增至千幾架。後來三輪車興起，至1940年代後期逐漸被淘汰。1908年3月5號，英籍猶太地產商哈同經營嘅上海第一條有軌電車從南京路口至延安東路外灘通車，相繼發展咗12條有軌電車線路。到1963年8月15號凌晨零時17分，最後一架有軌電車尾班車從靜安寺開出，當當有聲嘅有軌電車從此退出上海。3點52分，第一架20路線無軌電車離開靜安寺起點站向外灘方向駛去。機動三輪車因為平，喺1970年代依然可以喺上海街頭見到。之後逐漸被淘汰。自行車曾經係上海最通用嘅交通工具。1980年代以後，私人逐漸開始買私人小轎車。\n現況.\n上海嘅市區交通較為發達，公共交通設施有：公交汽車巴士（包括大巴士同小巴士），公交電車巴士（目前只有無軌電車），黃浦江上輪渡，軌道交通（上海人叫地下段為地鐵，高架段就叫輕軌），基本上每一個住宅區周圍會有至少一個以上嘅公交線路停靠。以上呢啲公共交通設施都可以用上海公共交通卡，從而方便付費。\n論公交線路數量同複雜性，上海擁有全世界最大嘅公共交通網絡同全世界最高嘅日公共交通客運量。上海全市公交有1100多條公交線路，密如蛛網，並且正以每年新辟、延伸、調整50多條公交線路嘅記錄持續擴充。按運營時間分，有日間公交車、「2」字頭嘅早晚高峰車同「3」字頭嘅夜宵車；按地域範圍分，有浦西、浦東、過江（含大橋、隧道線）同郊區線之分；按票務方式分，有單一票價1元（全程13公里以下嘅線路）或1.5元（全程超13公里嘅線路）嘅無人售票車，重有單一票價2元嘅空調車同多級票價嘅專線車（有「5」字頭嘅大巴專線、「6」字頭嘅浦東專線車、「8」字頭嘅中巴專線同「9」字頭嘅雙層車或空調大巴，重有10條空調旅遊專線以及觀光巴士）。\n目前，大部分上海市民選擇公交巴士出行，但隨住軌道交通嘅逐步完善，市民嘅選擇方式將會趨向喺軌道交通出行。上海軌道交通線路目前建成五條線路：一號線（R1）、二號線（R2）、三號線（M3）、四號線（M4）、五號線（莘閔線），另外重有龍陽路站至浦東國際機場嘅上海磁浮示範運營線，總計近150公里里程。\n就費用來講，輪渡仍然係最平嘅公交出行方式，票價普通乘客0.5元一位。公交車普通車1元（而家已經好難見），空調車兩元，大多無人售票。軌道交通6公里以内3元，6-16公里4元，16公里以上每10公里加收1元，冇設上限。由於國際油價普遍上揚，上海市區頂燈計程車亦全面向上調整，現時起步價係13元3公里，超過3公里以2.4元/公里加價；晚間23:00至第二日5:00期間，起步價係15元3公里，同日頭相比價格上漲30%。至於郊區，起步價係11元3公里，加價相同，亦係超過3公里以2.4元/公里加價。同時，市區同郊區出租汽車每搭一次就收1元燃油附加費。公交車同軌道交通喺晚間大部分都唔開，喺晚間計程車仍然係市民出行嘅選擇。\n市內交通包括：\n\"睇：上海軌道交通\"\n鐵路.\n上海係中國史上第一個建造營運鐵路嘅城市，而第一條營運鐵路係吳淞鐵路，橫跨今日嘅寶山區、楊浦區、虹口區同閘北區，全長14.5公里，連接吳淞碼頭同江灣鎮，喺1874年12月開工，1876年12月全線建成。後因清政府嘅干涉，喺1877年10月20號下令拆除。但20年之後嘅1897年2月27號，喺原吳淞鐵路嘅地方重新開始修築鐵路，改叫淞滬鐵路，建成初期全長6.8公里。淞滬鐵路係中國最早建成嘅一條鐵路，而家都重行緊，亦係中國政府官款修建嘅江南第一條鐵路。喺日本侵華戰爭期間淞滬鐵路係由日軍使用，佢哋建造當時遠東最大機場——江灣機場提供運輸，日本投降後，由國民政府接管，並投入客貨運，1960年初，上海公交線路體系發展使淞滬鐵路逐漸退出客運，只進行貨運。今日嘅淞滬鐵路早已進行多次擴建，總里程達到23.04公里，已成為上海鐵路網北環貨運嘅主要通道。\n喺淞滬鐵路嘅建設過程中，同時辟建滬寧鐵路，當時滬寧鐵路嘅上海站多次易址，但喺最後選咗喺今日目中路、虯江路之間，寶山路西側地區，上海人俗稱老北站。滬甯鐵路喺1908年4月1號建成通車，當時嘅上海站亦喺1909年7月竣工正式啓用。1916年，滬、杭、甬鐵路同滬寧鐵路接軌通車，同上海站合站，從而改名係鐵路滬甯、滬杭甬兩路總站，由於當時南市建有鐵路客站（喺家下黃浦區，近南浦大橋嘅南車站路、車站前路地區），改叫鐵路上海北站。日軍佔領後成為上海站（上海駅），民國政府接管後改叫鐵路上海站，但由於上海站客流量大、車站細，上海站一直都好逼。1981年，中華人民共和國國務院批准喺鐵路上海東站原址新建鐵路上海站，1984年9月20號正式開工，1987年12月28號完工啓用。新上海站就成為咗今日嘅上海火車站，喺建成初期時係全國規模最大現代化車站。\n當時上海北火車站相對應嘅重有上海南火車站，係當時滬杭鐵路起點。1907年開工，1909年正式通車。喺滬甯滬杭兩條鐵路未聯絡接通前，上海南火車站係上海赴杭州嘅唯一鐵路線，同時用作客貨運。作係當時上海重要交通樞紐，上海南火車站成為長江三角洲地區貨運量最大嘅火車站。1937年，淞滬抗戰爆發後，上海南火車站俾日軍猛烈轟炸，最終報慶。如今喺上海南火車站舊址，啲人只可以通過周圍嘅路名來感受當時火車站周邊嘅繁華景象。\n如今上海市最主要嘅兩個火車站：上海火車站（舊稱北站、俗稱新客站）同上海火車南站由上海軌道交通一號線同三號線互相銜接，前者係1987年啓用嘅新上海火車北站，而後者喺2006年7月1日正式重新啓用。新上海火車南站喺2003年12月經中華人民共和國發改委批准正式開工，係一座全新嘅現代化火車站，佔地面積約23公頃，佢嘅原址係上海新龍華火車站。規劃中嘅滬杭磁懸浮鐵路亦會經過上海南站並設站。新上海南站已經響2006年建成，6月25號試行，7月1號起正式運行。南站嘅建設會為上海西南地區嘅交通帶來更多嘅便利。南站主站屋採用世界上獨一無二嘅圓盤形結構，並大量開發咗地下空間，從2007年起會有大量嘅商店入駐南站嘅底下商鋪，並成為上海西南地區除徐家彙之外嘅第二個大型商業中心。\n航空.\n1911年，法國飛行家環龍揸蘇姆式雙翼飛機來上海作飛行表演，但係不幸機裂而冇命。呢次係上海人民第一次目睹到飛機嘅風采。1912年，留學英國學習飛行嘅厲汝燕學成回國，揸愛特立克式單翼機喺上海上空作試飛表演，呢次係中國人第一次喺上海領空揸飛機。\n上海第一個民用機場，係虹橋機場，喺上海市西郊，1921年3月10日開始破土動工，主要工程喺係年6月底基本完成。虹橋機場工程完工之後，但因為航空署「扼喺經費不足」，閒置土地，連京滬航線亦都未能如期通航。國民政府喺南京成立後，隨住滬蓉航空線管理處嘅籌建，以及上海至南京航線嘅開航，虹橋機場先至正式被使用，1934年虹橋機場進行咗一次擴建，征地890畝。1937年8月13號，淞滬抗戰爆發，起因係虹橋機場事件，日本軍隊佔領之後，進行咗大規模改建同擴建使，令虹橋機場嘅佔地面積達2513畝，但大部分係強佔土地。\n上海第二個民用機場，係喺龍華地區嘅龍華機場，龍華機場重早過虹橋機場建造，但係喺建成之後，一直用作軍用。龍華機場亦係上海市第一個由陸軍管轄嘅軍用機場。1929年，國民政府航空署決定將龍華機場改做民用機場，由於當時虹橋機場閒置土地，所以到1936年淞滬抗戰前龍華機場經不斷修建，已成為當時中國最好嘅一個民用機場。日軍佔領之後，亦對龍華機場進行咗一系列嘅擴建，主要係滿足日軍嘅戰鬥機停機需要。\n1945年日本二戰投降後，虹橋同龍華兩大民用機場正式劃歸國民黨空軍管轄。之後龍華機場同虹橋機場相繼重新劃歸民用，但由於虹橋機場因為政府內部原因未能得到好嘅建設，相反龍華機場就擴建咗，已成為中國民用航空運輸嘅樞紐機場，而且喺當時遠東地區亦都係屈指可數嘅一個國際機場。\n1949年中華人民共和國成立，虹橋機場成為空軍機場，龍華機場就繼續用作民用機場。隨住中華人民共和國經濟日益繁榮，相應民用航空事業得到非常迅速嘅發展，到1960年代中期，龍華機場由於緊靠市區，受淨空條件等限制，已經唔啱大型飛機起降，1963年中華人民共和國國務院總理周恩來批准，虹橋機場擴建成國際機場，準備將民航用途轉至虹橋機場，但起初係軍民合用機場。1966年8月，原本喺龍華機場起降嘅國內航班飛機轉到虹橋國際機場起降，同時規定龍華機場係「訓練基地同航班飛機嘅備降場」。1972年，駐虹橋機場空軍撤離。之後虹橋機場進行咗不斷嘅改革同修建擴建，1988年6月25號正式對外宣佈成為獨立嘅經濟實體並且喺上海浦東國際機場未啓用前成為中國前三大航空民用機場。而龍華機場最終喺1991年降格為畀小型固定翼同直升機用嘅通用航空嘅機場（2B通用機場）。\n浦東開發開放後，上海以浦東係發展龍頭，發展速度驕人，虹橋國際機場已不堪重負。上海市政府決定建設浦東國際機場。\n上海浦東國際機場喺上海市浦東嘅江鎮、施灣、祝橋濱海地帶，面積40平方公里，距離市中心約30公里。浦東機場一期工程喺1997年10月全面開工，1999年9月建成通航，成為上海市出現嘅第三個民用機場。但由於龍華機場已經唔再作民航運輸，故此上海浦東國際機場實際上係目前上海市第二個民用機場，主要負責國際航班。浦東機場二期航站區已經開工，二期航站樓綜合體工程設計目標年係2015年，同一期航站樓綜合體一起共同滿足6000萬人次嘅年旅客吞吐量；航站區最終總體規劃方案滿足8000萬人次年旅客吞吐量。滿足國家民航總局同上海市對對浦東機場建成亞太地區航空樞紐港嘅戰略要求，滿足上海經濟發展同2010年世博會嘅需求。\n上海機場\n民用機場：\n上海虹橋國際機場 |\n上海浦東國際機場 \n2B通用機場：\n上海龍華機場 \n軍用機場：\n上海大場機場 | 上海崇明機場\n已廢棄嘅機場：\n上海江灣機場\n公路.\n上海目前建設有內環線高架、中環線、外環線\n水運.\n上海係中國最大嘅港口城市。從上海港出發嘅客貨輪，出海可抵達世界上400多個港口。由於搭船旅行速度太慢，目前除公平路碼頭同埋四日一班往大連嘅車客渡航線外，其餘沿海沿江嘅長途航線都已經停航。\n原本喺外灘嘅十六鋪碼頭亦得番往南通、定海同普陀山等臨近地區嘅班船，但係喺2005年12月2號凌晨1點，上海十六鋪碼頭嘅兩幢大樓被成功爆破，有140多幾年歷史嘅上海十六鋪客運碼頭告別歷史舞臺，未來十六鋪碼頭只會當水上旅遊中心使用。\n去崇明島之前，要分清上船地點，而去長興、橫沙島都係喺吳淞碼頭上船。另外，上海重有去韓國仁川、釜山，日本大阪、神戶嘅國際遊船，喺外虹橋碼頭上船。\n上海港2005年嘅貨物總吞吐量達到4.43億噸，成為世界第一大貨運港口。\n上海國際航運中心洋山深水港2005年12月10號正式開港，標誌住上海正向國際航運中心嘅目標大踏步地前進。\n市域高速公路.\n上海市域高速公路以「A」做標識，後加數位序列進行命名。其中環線高速公路以十嘅整數倍命名，其它高速公路以十嘅整數號外嘅序列號命名。市域高速公路包括：\n旅遊.\n每年秋季（九月中旬至十月中旬）上海都會舉辦為期一個月嘅上海國際旅遊節。誠邀世界各地嘅旅遊者嚟上海參觀遊玩，2004年上海國際旅遊節喺年9月18號-10月6號舉行。\n2004年上海舉辦一級方程式賽車大獎賽中國站嘅比賽，吸引咗數以十萬計嘅遊客嚟睇比賽。賽道喺嘉定，擁有各種室內外賽車運動，有著亞洲第一大嘅卡丁車場地。2005年至2008年，上海將連續舉辦三屆網球大師杯賽。「體育旅遊」經已已成為咗申城熱點之一。\n教育.\n\"參閱：上海教育\"\n高等院校.\n上海擁有100多所科研機構，10萬科研人員。\n主要技術培訓機構同院校.\n上海擁有100多所專業技術培訓機構，其中包括：\n友好城市.\n至2005年末，上海已經同50個國家嘅66個地區結為友好城市關係或友好交流關係，下列其中部分地區。\n中華人民共和國領導人.\n上海市有史以嚟全部市長情況詳見上海歷任市長一覽"}
{"id": "3884", "revid": "143999", "url": "https://zh-yue.wikipedia.org/wiki?curid=3884", "title": "科學", "text": "科學（；；）係一套靠實證嚟尋求同累積知識嘅方法，建基於經驗主義（empiricism）：經驗主義係一種有關知識本質嘅觀點，主張知識主要或者完全淨係嚟自求知者能夠感知得到嘅嘢；科學家－專業做科學嘅人－會\n搞科學嘅人會係噉重覆上述嘅過程，直至搵到一啲完美噉符合嗮實驗同觀察數據嘅理論為止。\n喺現代嘅科學界，科學會按「研究嘅對象係乜」分做唔同領域：物理學研究宇宙嘅基本定律；化學研究物質；生物學研究生命；天文學研究天體；神經科學研究唔同物種嘅神經系統；心理學同動物行為學研究動物－包括人類－嘅行為；而各門嘅社會科學就研究社會嘅各種現象；响呢啲大類之下仲有得再細分，例如係專門研究生命嘅生物學噉，就可以按「研究嘅係邊啲生命」再細分做植物學同動物學等嘅子領域；除此之外，廣義上嘅科學仲可以包埋所謂嘅應用科學－即係嗰啲將科學知識攞去做應用嘅領域，例如係工程學（會用物理學知識設計機械同建築物）同醫學（會用生物學上對細菌嘅研究幫手醫病）呀噉。而無論係邊個領域都好，搞科學嘅人都會秉持經驗主義嘅精神，堅持知識一定要建基於客觀同實證先得。\n科學呢家嘢歷史好悠久，有得追溯到去公元前嘅古希臘時期咁久遠：古希臘嗰時啲哲學家成日喺度傾同諗「點樣先至可以得到知識」，開始度咗啲橋出嚟，例如佢哋有討論過實證可以點樣幫人得到知識；由嗰時開始，科學就有一路噉發展，古羅馬、古印度、中世紀嘅歐洲、中世嘅伊斯蘭世界同華夏（尤其係趙宋皇朝）、文藝復興嘅歐洲、同埋 17 至 18 世紀起嘅歐美同日本等地都有重大嘅科學進展。到咗廿一世紀初，科學經已係一門龐大嘅行業，每年世界各國都投資大量嘅資源去搞科研，而科學家亦都成為咗一份有返咁上下地位嘅工。\n詞源.\n西方詞源.\n科學個英文名係 。呢隻字好耐歷史：隻字係喺 14 世紀中期嗰陣嘅英格蘭人由古法文（現代法文嘅祖先）嗰度借過嚟嘅，隻字喺古法文入面有知識同學習呢類嘅意思；而呢隻古舊嘅法文字有得再追溯到去古羅馬嗰度－古羅馬人講嘅拉丁文裏頭有個字叫 scientia，意思係知識或者學問噉解。Scientia 呢隻字亦都俾人指係同拉丁文嘅字 sciens（意思係聰明）同埋 scire（意思係知道或者分辨）有啦掕。除此之外，有啲語言學家仲主張話隻字可以追溯得再古老啲：古希臘文度有隻字 skhizein，意思係分開或者切開（分辨）噉解，而古希臘嘅文化對古羅馬有好大影響，有機會係由希臘文傳咗入去拉丁文。\n不過，scientia 呢隻字（同埋佢嗰柞變種）嘅意思喺歷史上一路有變化：本來隻字專指一啲有系統性或者有記錄嘅知識，引申到包嗮所有由學術研究嗰度得返嚟、有紋有路嘅知識－個意思查實好籠統；响公元 1600 年到 1800 年之間，專門研究大自然嘅學問喺歐美地區係俾人嗌做「自然哲學」（natural philosophy）嘅，用意係要表示佢哋同研究人行為嘅學問道德哲學（moral philosophy）唔同。到咗 1800 年（啟蒙時代）開始，「自然哲學」呢隻字先至讓位俾「自然科學」呢隻字。由嗰時起，science 呢隻字就演變做今日嘅用法：science 包嗮物理學同生物學呢啲用科學方法嚟研究大自然嘅學科，而道德哲學就演變咗做現代嘅社會科學，而且家吓佢哋主流都係跟科學方法，所以都俾人歸埋入廣義上嘅 science 嗰度。\n東方詞源.\n由 16 世紀起，明朝同江戶幕府下嘅日本都分別噉開始同西人打交道，日本仲好快變咗做成個亞洲入面最強大嘅國家之一。日本人幫 science 改咗個名叫科学（平假名：かがく；日羅：kagaku），而西人嘅 science 傳到去中原初頭就俾人嗌做格致，意思係《大學》所講嘅格物致知，即係探究事物嘅原理，從而攞到知識。後嚟康有為由日本嗰度引入咗科學呢個漢字詞語，仲令到成個大中華地區都採用呢個詞語嚟稱呼「用科學方法尋求知識嘅學問」。喺廣東話入面，呢兩隻漢字係讀做「fo1 hok6」嘅。\n定位.\n\"All our knowledge begins with the senses, proceeds then to the understanding, and ends with reason. There is nothing higher than reason.\" （「我哋嘅一切知識都係由感官開始嘅，跟住會提升去理解，並且以理性做終結。冇嘢係高過理性嘅。」）\n科學哲學（philosophy of science）係科學嘅基礎，簡單噉講就係一套有關「科學呢家嘢應該點搞」嘅諗法：「哲學」呢個詞一般都係指緊某一個學科，但响廣義上嚟講，呢個詞仲可以攞嚟指「一個人或者一班人對於做某一樣嘢嘅基本信念」－所以粵文入面會有「做人哲學」呢個詞，指一個人對於「做人」嘅諗法同信念；按呢個邏輯，科學哲學就係指緊做科學嘅人對於「科學係啲乜嘢」同埋「科學應該點樣搞」呢類問題嘅一套諗法。\n科學哲學建基於知識論上嘅經驗主義（empiricism）觀點：知識論（epistemology）係哲學嘅一門，專門思考知識嘅本質同「點樣追求知識」等嘅問題；而經驗主義就係早喺古希臘嗰陣經已存在嘅一種知識論觀點，主張知識呢樣嘢應該係主要甚至乎完全淨係建基於感官體驗嘅－呢種觀點主張，一個信念要算得上係知識，一定要係能夠直接用感官嚟感受得到，或者係會作出可以用感官嚟驗證嘅預測嘅；呢種觀點會拒絕神秘主義同埋冇得客觀噉驗證嘅信念，覺得呢啲信念唔可以算係知識，會嗌呢啲嘢做「超自然」。\n可否證性.\n可否證性（falsifiability）係科學哲學最根基嘅概念之一，成日俾人用嚟界定一套學說或者一個諗法屬唔屬科學嘅範疇：呢個宇宙裏面有數唔嗮咁多個可能嘅諗法，但呢啲諗法當中大半嘅都係冇可否證性呢種特質；如果話一個諗法有可否證性（falsifiable）嘅話，意思即係個諗法係有可能透過感官嚟睇吓佢係咪真確嘅。舉幾個例說明：\n一句陳述「有冇可否證性」可以用一條簡單問題嚟衡量：\n一般認為，如果求知者對呢個問題嘅答案係「唔可以」，噉句陳述就算係冇可否證性。一句陳述缺乏可否證性嘅原因有好多－例如可能嗰句陳述含糊得滯，搞到提出句陳述嘅人無論結果係點都有得兜話佢查實講啱咗（好似正話睇相佬嗰個例子噉）；又或者係評估句陳述嘅真偽要做嘅工序喺實際上根本執行唔到（好似「天使對翼幾重」嗰個例子噉）。\n可否證性呢家嘢喺現代嘅科學上不可或缺：現代科學正正就係建基於實證（用感官體驗嚟驗證自己嘅知識）嘅；如果一個理論或者假說冇可否證性嘅話，就表示求知者冇可能透過觀察或者做實驗嚟驗證睇吓佢係唔係真係真確－亦即係話呢啲學說根本就唔屬科學嘅範疇（非科學），所以做科學嘅人一般都係唔會理呢啲噉嘅嘢；而有關冇可否證性嘅學說嘅例子，可以睇吓精神分析（psychoanalysis）學說，呢套學說係喺 19 世紀尾由佛洛伊德提出嘅，打後俾人指出佢缺乏可否證性，到咗廿世紀經已冇心理學家仲會用。\n牛頓嘅萬有引力定律（Newton's law of universal gravitation）係一個有可否證性嘅出名科學理論。呢條定律講嘅係，是但搵兩嚿有質量嘅物體，兩嚿嘢之間會互相產生一股力 formula_1 吸引住對方。呢股引力嘅大細同兩嚿嘢嘅質量相乘（formula_2）成正比，同佢哋之間嘅距離嘅平方（formula_3）成反比，同兩嚿嘢嘅化學特性唔啦更。牛頓佢仲提出咗一條數學方程式嚟計兩嚿嘢之間嘅引力：\n萬有引力定律同條方程式有可否證性：如果科學家搵到兩嚿物體，兩嚿嘢之間嘅引力\n嘅話，研究者就可以否決呢條定律，或者最少話條定律根本「唔係萬有」（「唔係萬有」即係指宇宙入面至少有一啲嘢係唔跟呢條定律嘅）。事實上，科學家亦都有做過好多嘢嚟試呢條定律：由 17 世紀開始，呢條定律就俾數以千萬計嘅科學家攞嚟計好多嘢，好似係啲物體跌落地嘅速度、太空船起飛需要嘅力或者係行星嘅公轉呀噉，而一路以嚟，呢條定律都做到相當準嘅預測，好經得起考驗。於是科學界就覺得呢條定律係一個好好嘅科學理論，到咗廿一世紀初都仲會用到。\n科學方法.\n方法步驟.\n\"If I have seen further it is by standing on the shoulders of Giants.\" （「如果我睇得更遠，係因為我企咗喺巨人嘅膊頭上面。」）\n科學方法（scientific method）係根據科學哲學嚟追求知識嘅過程。搞親科學嘅人實係用科學方法嚟研究自己在意嘅現象嘅－由物理學同生物學等嘅自然科學至經濟學等嘅社會科學都係噉。科學方法有以下呢幾個步驟：\n科學方法係一個循環性嘅過程－科學家會係噉重複上述嘅工序嚟豐富人類知識，因為次次搵到新嘅知識之後，好多時即刻又會有新嘅謎團；好似係牛頓萬有引力定律噉，當啲物理學家發現咗佢哋觀察到嘅嘢都係跟住呢條定律之後，佢哋又要開始去諗「萬有引力係點嚟」呢條新問題同埋做新實驗嚟搵答案。於是乎，人類喺知識上就不斷係噉有進步同發現新嘢。\n驗證方法.\n驗證假說主要有兩大方法：\n量度.\n量度（measurement）係實驗同認真嘅觀察必然會涉及嘅一樣嘢，泛指「搵出個變數嘅數值」嘅過程：喺做一份科研嗰陣，研究者要首先搞清楚咗用緊乜嘢理論、驗證緊啲咩假說、同埋驗證緊嘅假說入面有邊啲變數喺度。例如用返時間膨脹嗰個實驗做例子，响嗰場時間膨脹實驗當中，研究者考慮咗兩個變數－\n研究者要搵一大柞以唔同速度郁動嘅物體返嚟，睇吓呢啲物體係咪真係「郁嘅速度愈近光速，過嘅時間就愈慢」（驗證吓個假說係咪真確）。喺成個過程當中，研究者梗要有方法知每件物體嘅「速度」同埋「過咗幾多時間」－將每件物體嘅速度同時間嘅數值由「未知」變成「知道」嘅過程就係所謂嘅量度。\n好多時，同一個變數可以用幾個唔同嘅方法量度，而唔同方法好多時都各有優劣：好似係响量度時間嗰陣，研究者可以用沙漏或者係原子鐘嚟去度；前者嘅設計原始啲，而且因為要靠對肉眼睇有幾多沙落咗下格，而人眼又俾好多外在因素影響，所以次次度出嚟嗰個數值都唔多同－唔多靠得住；度長度嗰陣可以攞軟尺同間尺去度，但軟尺同間尺都有好多唔同款－有啲淨係度得到 cm，但有啲有埋 mm，後者會精確啲。量度方法呢家嘢喺科學入面係一條幾受關注嘅議題，好多時科學上嘅重大發現都係靠發明啲新嘅量度方法先至做到嘅，而且科學家喺評鑑一份科研嗰陣，時不時都會喺度詏嗰份研究用嗰啲量度方法夠唔夠準確同精確。\n歸納.\n要留意嘅係，科學方法用嘅諗嘢方式係歸納（inductive reasoning）。歸納係指緊由啲個別嘅事例嗰度去推斷出一啲普遍嘅原理。歸納相對於數學家成日用、可以得出肯定結論嘅思考方式唔同－歸納唔會保證到個結論係一定真確，但會靠住有大量嘅事例嚟去提升自己個論證嘅強度。好似係以下嘅論證噉樣：\n呢個係一個典型嘅演繹推理論證：雖然話係有得詏佢嗰兩句前提到底係咪真，但事實係如果佢嗰兩句前提係成立嘅，噉佢個結論邏輯上都一定會成立－喺一個有效（valid）嘅演繹推理論證入面，前提嘅真確性會保證到個結論嘅真確性。呢種思考方式喺數學上成日都會用嚟證明（prove）一啲定理。同呢種諗嘢方式唔同，响一個歸納性質嘅論證入面，前提嘅真確性冇辦法保證到結論嘅真確性，淨係可以靠大量嘅事例嚟提升個論證嘅強度，好似係以下呢個論證噉：\n呢個係一個典型嘅歸納論證：就算個前提係真，都保證唔到個結論係真－前提入面嗰個「我」並冇見過嗮世界上所有嘅天鵝，而事實係世界上有黑天鵝，個觀察者會噉諗只不過係因為佢咁啱未見過黑天鵝；如果個觀察者想佢個論證強啲嘅話，佢就一啲要去見多啲天鵝：如果佢睇勻嗮全歐洲嘅天鵝，呢個論證嘅說服力會比較強；相反，如果佢淨係見過英國嘅天鵝，噉呢個論證嘅說服力會渣好多。\n「科學方法用嘅係歸納」呢一點對科學家嘅思考方式有重大影響：喺驗證「萬有引力係真嘅」呢句說話嗰陣，牛頓觀察到一個蘋果由樹上面跌落嚟（一個個別事例），佢亦都觀察到好多嘢都係跟呢條規則（好多個個別事例），但佢始終都冇辦法去真係「證明」呢個宇宙入面真係所有嘢都有萬有引力（普遍原理）－因為可能喺宇宙嘅某啲黑暗角落度會有啲冇引力嘅嘢，只係人類仲未搵到。科學家靠嘅係實驗同觀察，佢哋冇辦法好似數學家噉真係吓吓都證明佢哋講嘅嘢，只可以靠住重複做實驗同觀察嚟加強自己嘅論證，但始終係冇方法排除一個可能性：呢個宇宙入面可能真係有啲嘢係唔跟佢哋諗出嚟嗰啲定律嘅，只係佢哋未搵到呢啲嘢。\n因為噉，喺正式嘅科學文獻入面，科學家正路嚟講係唔會話自己「用手上嘅實驗或者觀察嚟證明咗乜嘢乜嘢理論」，頂櫳淨係會話「觀察同實驗結果撐嗰個理論」，而且佢哋仲會好積極噉去搵新數據，睇吓呢啲佢哋之前未見過嘅數據會唔會推翻舊嘅理論。如果會嘅話，佢哋就會開始諗新理論，或者睇吓點樣將舊嗰個理論改吓等佢可以同新數據夾得埋，令個理論成為一個更加貼近現實嘅模型。\n科學理論.\n科學理論（scientific theory）係指科學上嘅理論。要留意嘅係，「理論」呢個詞語喺日常用語度好多時都係指「一啲可能有根據，但未必真係有根據嘅講法」，好似係英文入面就有只係一個理論（is just a theory）呢句嘢，意思即係話某一個諗法只係斷估，未必信得過；而喺呢個咁廣泛嘅定義之下，好多嘢都可以算係「理論」－例如係「宇宙係由上帝創造嘅」呢句嘢，喺呢個噉嘅定義之下都算係理論；不過响認真嘅科學研究上，啲科學家對「一嚿知識點先算一個理論」有相當嚴格嘅基準。\n理論嘅特性.\n喺廿一世紀初嘅科學界，一個「科學理論」係指一嚿知識體－一柞描述緊某啲現象嘅講法－而個理論係達到以下嘅呢啲條件：\n例如進化論係廿一世紀初嘅科學上好有影響力嘅一個科學理論。根據呢個理論嘅最廣義版本，一個種群嘅生物內部各基因嘅出現頻率會隨住時間而一代一代噉慢慢改變，呢個過程就係所謂嘅進化，而且進化仲有得細分做微進化同埋宏進化兩種，當中後者係指進化引起嘅變化大到令進化前後兩個種群成為咗兩個唔同嘅物種；進化論合乎嗮科學理論嘅三大特性：\n... 呀噉。\n假說.\n假說（hypothesis）喺科學上係指一啲由科學理論嗰度推理出嚟嘅陳述（「如果個理論係真，噉 H 呢句嘢應該會係真」，當中 H 就係一句假說），有可以直接噉驗證，但未經證實。每當有科學家提出新嘅理論去解釋某啲打前解釋唔到嘅現象嗰陣，科學界通常第一時間想做嘅嘢就係會想去搵啲方法嚟去驗證吓個理論。佢哋會由個理論嗰度開始諗吓「如果個理論係真嘅，會引起啲乜嘢假說」，跟住佢哋就會去設計啲實驗出嚟去驗證吓呢啲假說。例如係頭先講咗嘅進化論噉：\n噉如果攞（例如）一個種群嘅飛蛾嚟睇，設 formula_6 做其中一個基因喺呢個種群入面出現嘅頻率；如果進化論係真確嘅，應該會有最少一個 formula_6 會喺幾代之間唔同咗－而假設有現代嘅遺傳學知識，「會有最少一個 formula_6 會喺幾代之間唔同咗」呢句假說有得靠直接嘅觀察嚟驗證。喺成個諗嘢過程入面，研究者用咗「如果...，噉應該...」（if... then...）嘅邏輯－「如果 A 係真，噉 B 應該都會係真」，既然係噉，如果發現咗 B 唔係真，噉 A 就應該唔係真。「有最少一個 formula_6 會喺幾代之間唔同咗」呢句嘢喺呢度就係一個假說：句嘢由進化論嗰度推理出嚟，有得用觀察驗證。\n變數.\n變數（variable）係科學理論同假說實會有嘅嘢。一個變數係指宇宙入面一個數值有可能變化、兼且係形容緊某啲嘢嘅特性。例如智能同性格呢啲特性都可以攞嚟形容人，而且呢幾樣嘢個個人都唔同（數值可以變化），所以呢三個都係屬「攞嚟形容人」嘅變數。體積同質量呢啲可以攞嚟形容人或者物件都得，而且呢兩樣嘢個個人件件物件都可以唔同，所以都係屬於「形容人同物件」嘅變數。變數大致上有得分做兩種：\n順帶一提，統計學同相關嘅領域有對「變數嘅分類同特性」有詳細著墨。\n變數係科學嘅關鍵，因為基本上科學成個目標就係要去了解宇宙咁多嘅變數之間有咩關係。例如以下呢柞科學定律都係講緊某一啲變數之間嘅關係：\n無論係邊個學科都好，科學嘅重點基本上就係想搵出變數同變數之間有啲乜嘢關係，而「知道嗮成個宇宙入面所有嘅變數同埋佢哋之間嘅相互關係」可以話係科學嘅終極目標。變數嘅重要性亦都反映咗喺科研文獻嘅書寫嗰度：喺寫一份科研文獻嗰陣，寫嗰個研究者一般都一定要搞掂一樣嘢－講清講楚自己嗰啲假說度有啲乜嘢變數喺入面，同埋係呢柞變數點樣定義。\n奧坎剃刀.\n次次學界發現親啲乜嘢前所未見嘅現象，相關學科嘅科學家就會各自噉諗柞理論出嚟去解釋佢。而當有成柞理論都係喺度嘗試緊解釋同一柞現象嗰陣時，啲科學家就焗住要揀返個最好嘅理論。於是乎科學家就諗咗一啲準則出嚟去決定一個理論「點樣先至為止好」。奧坎剃刀（Occam's razor）就係其中一條最出名嘅評鑑基準。奧坎剃刀呢條原則查實就好簡單：假設第啲因素不變，科學家會比較鍾意用簡潔啲嘅理論；即係話如果有兩個科學理論都係解釋緊同一柞現象，而佢哋嘅證據強度同解釋力一樣咁強嘅話，科學家一般都會揀（例如）用變數少啲、或者方程式嘅數量少啲嗰個理論。\n奧坎剃刀嘅存在原因有好多：一方面，因為西人自古以嚟就覺得優雅就係「用最少嘅氣力做最多嘅嘢」－呢點喺佢哋嘅藝術方面都睇得到；而另一方面，呢條準則亦都同可否證性有啦掕－當一個理論牽涉到好多個變數嗰陣，驗證個理論嘅時候就愈難控制嗮所有嘅變數，而呢點令到用個理論嘅科學家容易搵到啲事後孔明嘅解法嚟去為自己個理論辯護，例如想像兩個理論，兩個理論都係嘗試緊解釋同一種現象，不過\n假設第啲因素不變，要控制嗮理論 B 嗰啲變數難過要控制嗮理論 A 嗰啲，所以响做實驗同觀察嗰陣，理論 B 有更加大嘅機會出現以下噉嘅情況：數據唔撐個理論啲假說，但幫個理論辯護嘅人詏，話個結果之所以會係噉只不過係因為冇控制嗮所有嘅變數－「今次嘅實驗淨係控制咗其中 20 個變數，淨低嗰 10 個變數冇量度到，所以今次實驗唔算真係測試到個理論」 ；相比之下，理論 A 得嗰 4 個變數，假設第啲因素不變，要控制嗮啲變數會相對容易－一個理論「變數多」間接令個理論更加難驗證。\n科學界.\n科學界係世界上數以百萬計嘅科研人員嘅總體。喺科學家方面，世界各地嘅大學同埋科研機構都會招收人做博士（PhD）學生，會喺博士課程度教佢哋點樣跟住頭先講咗嗰柞科學哲學同科學方法概念去追求新嘅知識；啲博士學生做到嘢、畢到業嘅話就有得成為科學家。响世界各地嘅大學、研究所或者係私營科研機構都會請科學家去搞科研。啲科學家做完研究之後會將自己嗰啲結果同攞到嘅數據用科研論文嘅形式發表，等其他同學科嘅科學家有得交流或者試吓將啲結果攞去重覆驗證。除咗科學家之外，科研人員亦都包括咗好多好似係研究助理呢類嘅人員－佢哋通常冇博士學位，但識少少有關科研嘅嘢，所以就打工喺實驗室或者大學度幫手執頭執尾。\n廿一世紀初嘅科學界係一個財力好雄厚嘅集團：全世界嘅政府都會幾億幾億噉揼錢落去自己區入面嘅大學嗰度搞科研；研究資金多嘅地區（好似係廿一世紀初嘅美國噉）多數會吸引到多啲有才華嘅科學家去做科研，亦都會出到多啲有影響力嘅研究。\n科學分科.\n做科學嘅人通常會按「研究對象係乜」分做唔同嘅領域，每個領域有自己嘅一套文獻同埋研究方法。科學領域最基本上可以分做自然科學同社會科學兩大類：\n自然科學.\n自然科學（natural science）係泛指專門研究大自然嘅科學領域。\n... 等等。\n社會科學.\n社會科學（social science）係泛指研究人類嘅科學，社會科學都係跟住嗰套科學哲學同方法做研究嘅，堅持要用客觀同實證嚟理解人類。但因為社會科學研究嘅係人類，所以喺用嘅研究方法上就唔同啲，例如係社會科學冇得好似自然科學噉樣，自由噉操控佢哋嘅研究對象（人類），而且倫理上嘅限制比較多－例如係生物學家大可以啲細菌種完之後就攞去銷毀，但係心理學家冇得將啲人做完研究就攞去銷毀，而且後者攞數據嗰陣又要考慮私隱嘅問題（原子或者細菌唔會同人要求私隱，但人就會），所以好多時冇辦法好似自然科學噉，話想攞咩數據就攞咩數據。\n一般會俾人當做社會科學嘅領域包括咗：\n... 等等。\n除咗上述呢啲比較學術性嘅領域之外，屬於實用性嘅商學亦都有相當嘅社會科學成份，有陣時會俾人當做社會科學噉嚟睇：例子有管理學（management）研究人點樣聚埋一齊合作做嘢，或者係市場學（marketing）研究生意人要點做先能夠有效噉賣自己嘅產品呀噉；呢啲領域都會涉及剖析人嘅行為（社會科學其中一樣最重要嘅嘢），包括分析打工仔嘅工作表現會受啲咩因素影響（管理學常見課題）或者係研究消費者買嘢嘅意慾會受啲咩因素影響（市場學常見課題），而事實係，呢啲領域成日都會攞心理學上嘅概念用嚟分析人（打工仔或者消費者）嘅行為，同社會科學關係密切。\n第啲分科.\n除咗自然學科同社會科學呢兩個大類之外，科學分科仲有以下呢啲分法：\n... 等等。\n科學文獻.\n科學文獻（scientific literature）係指科研人員寫嘅一柞有關科學嘅文獻，包含咗做完實驗同觀察之後寫嘅報告同埋係啲做純理論性討論嘅文章。一般嚟講，無論係邊個領域或者邊種類型嘅科學文獻都好，一份科學文獻都大致上會跟以下噉嘅流程（可以睇返科學方法嘅嘢）：\n如是者，科學作為一嚿知識體就一路係噉有進展－後人基於前人做嘅研究嚟諗新橋，係噉累積數據同埋知識。\n科學史.\n遠古科學.\n喺發明文字之前嘅時期嗰陣，人類已經有實踐性質嘅科學。當時嘅人類已經會發明啲嘢嚟幫助自己嘅生活，好似係石器時代嘅人噉：佢哋識整架生同埋諗方法改良啲架生，雖然因為冇文字搞到佢哋嗰啲有關架生嘅知識只係有得口耳相傳，但嗰啲查實已經算得上係原始嘅工程學；例如中美洲嗰頭嘅人喺呢方面就好出名，佢哋喺公元前 9000 年嗰陣已經將粟米馴養（指令一個非人類嘅物種嘅生物變得啱人類使用）咗，用咗一啲基礎嘅植物學知識。\n打後少少，有好幾個公元前嘅文明－例如係古埃及、古印度、古華夏、古典時代嘅歐洲、同埋兩河流域文明（包埋波斯）－都識得一啲科學知識：好似係用啲（冇現代咁先進嘅）方法觀察天體嘅運行同整曆法、用文獻記載一啲基本嘅生理知識、又或者係觀察同紀錄自己周圍啲動植物。雖然係噉，嗰時啲人仲未有嚴格嘅科學可言－冇文獻顯示佢哋會走去傾歸納或者係可否證性呢啲科學哲學嘅概念，所以可以話係冇科學性嘅思考呢回事。\n古希臘.\n學者一般都認為，科學哲學嘅開端係喺公元前嘅古希臘。嗰陣時啲希臘人好興傾哲學同埋知識方面嘅話題，當中公元前 5 世紀嘅蘇格拉底（Socrates）就有喺度試緊用哲學方法理解人同政治，又有批判嗰時啲研究大自然啲學者唔夠實證，後嚟仲因為佢唔肯接受嗰時希臘人用希臘眾神解釋自然現象嘅做法，俾人當係異端份子處死。\n打後少少，喺公元前 4 世紀，都係好出名嘅哲學家柏拉圖（Plato）同阿里士多德（Aristotle）就有喺度講點樣將人嘅諗嘢方法分類：佢哋提咗歸納同演繹推理嘅概念，仲有傾到兩者之間有乜嘢分別，可以話係歷史上第一次有人喺度傾科學哲學嘅概念；雖然係噉，阿里士多德佢接受少少用人做中心解釋宇宙嘅理論（客觀嘅科學應該係唔用任何人或物做中心嘅），而且又睇重用純理論性分析去了解大自然－唔會點講用實驗同觀察攞數據，所以嗰時嘅科學哲學淨係得個初形，仲係未有乜嘢實證科學出現。\n中世紀.\n喺中世紀（Middle Age；大約係 5 至 15 世之間嗰段時間）嘅時候，世界各個地區都見到科學上嘅發展，例如當時嘅伊斯蘭世界繼承咗古希臘哲學家嘅思想，喺中東多地建立咗圖書館等嘅學問組織，用實驗嘅方法收集數據嚟研究天文、醫學、化學同煉金術等各方面嘅知識；打後喺 10 世紀開始，仲出咗阿拉伯人學者用實驗嘅方法嚟研究光嘅反射同折射（早期嘅光學）等嘅大創新，俾人覺得早期實證科學嘅代表之一。後嚟俾呢啲嘢影響咗，13 世紀嘅英格蘭學者羅傑培根（Roger Bacon）寫咗好幾本書講光學同語言學等嘅學問，又提倡用實證嘅方法嚟追求知識，令到歐洲嘅實證科學成咗形。喺中世紀後橛，歐洲嘅大學由結合天主教神學同阿里士多德思想嘅經院哲學（scholasticism）主導。喺呢個時代，亞巴郎諸教（Abrahamic religions）文明－包括歐洲同伊斯蘭世界－已經搞實驗科學搞得有聲有式－雖然呢個時期嘅科學好多時仲係俾宗教限住，例如係當時啲科學家間唔中就會因為討論科學嗰陣講錯嘢，得罪啲神職人員而有麻煩。\n同時屬於中世紀嘅趙宋皇朝喺各方面嘅科學度都有一定嘅發展。宋朝嘅漢人發明咗火藥，仲利用呢樣發明品整咗一啲原始嘅大炮出嚟；除咗噉，佢哋發明咗指南車，又喺數學上改進咗好多嘢，俾人覺得係華夏文明歷史上最識搞科技嘅皇朝；同西人唔同嘅係，宋人嘅科學以實用為主，好似光學或者科學哲學呢啲冇乜實際用途嘅理論性探究會少啲，但佢哋嗰啲科技仲係吸引到唔少人喺西面走嚟交流。後嚟南宋皇朝喺 13 世紀尾俾蒙古人打冧，令到中世紀華夏文明嘅科學發展停滯咗一排。\n值得一提嘅係，趙宋皇朝嘅科技發展主要係喺中原嗰頭：嗰陣時嶺南仲未完全成為漢人，南越人嘅文化冇咁先進，唔似得閩越人噉曉造船，即係越人响科學上稍為落後啲，冇出到咁多有料到嘅學者或者技術。雖然係噉，嗰時嘅粵廣地區學咗啲大唐同大宋嘅先進漢文化，又有搞啲工藝，所以喺科技上開始萌芽。\n文藝復興.\n文藝復興（Renaissance；1300 年至 1700 年）係歐洲嘅一個黃金時代，嗰時嘅歐洲人開始重新研究古羅馬同古希臘留落嚟啲文化遺產，令到佢哋喺藝術同思想方面有好多躍進。當中 16 至 17 世紀嘅意大利物理同天文學家伽利略（Galileo）最出位：佢用咗數學嘅概念嚟表達物理學嘅定律－呢樣嘢喺嗰時好新穎，因為佢之前嗰啲自然哲學家多數都淨係會用文字嚟寫科學定律，而好少可用精確嘅數學方程式表達。伽利略做咗好多創新嘅實驗，甚至仲挑戰當時羅馬教廷認定嘅地心說（geocentrism；話地球係宇宙中心嘅學說），最後搞到教廷唔妥佢，拉咗佢去審同軟禁，成為咗一個「因為唔服從當權者而受迫害嘅科學家」嘅典型例子。打後 16 世紀嘅法國哲學家笛卡兒（René Descartes）俾伽利略影響咗，提倡用數學嚟理解大自然，又發明咗用座標嚟計幾何嘅做法；同期嘅英國哲學家培根（Francis Bacon）寫咗好幾本有影響力嘅著作，主張自然哲學（嗰陣西人對自然科學嘅稱呼）應該係用實證做主導，又批判咗阿里士多德嘅思想，宣揚一種以「描述自然定律」為核心嘅科學方法。現代科學喺呢個時期可以算係成咗形。\n呢個時期嘅嶺南地區已經做咗明朝中國嘅主要對外港口。粵人（嗰時現代廣東話已經成咗形）發展咗好多有睇頭嘅工藝技術，會將佢哋啲工藝品（例如係廣彩）賣俾西歐嘅人，而且仲因為同西歐人交流得多，出咗啲有西歐味道嘅思想流派，好似係嶺南學派噉，就會主張用「質疑」嘅方法嚟求學問。總體嚟講，呢個時期嘅嶺南同其他東亞嘅社會一樣，喺純科學方面冇乜話重要影響力，但喺科技上係有咁上下嘅水平。\n啟蒙時期.\n喺 17 至 18 世紀，歐洲正係處於啟蒙時期（Age of Enlightenment）－俾笛卡兒同培根啟發咗，歐洲响自然哲學上開始有大幅嘅進步，西歐諸國同俄羅斯成為咗橫掃成個世界嘅強國。英國物理學家牛頓同德國數學家萊布尼茲（Gottfried Leibniz）改革咗數學同物理學，形成咗今日嗌嘅古典力學；而後者諗咗微積分同能量呢啲概念出嚟－兩樣都係自然哲學上嘅大突破；除此之外，萊布尼茲仲改咗吓自然哲學上用嘅字眼，唔再用啲帶有目的論（teleology；指一啲假設宇宙所有嘢都有目的嘅學說）嘅字眼嚟寫自然哲學嘢，令到現代科學更加客觀咗。最後，西人就係响呢個時期開始用 science 呢個字嚟稱呼研究大自然嘅學問。\n摩登時代.\n自從喺 19 世紀頭開始，各門嘅自然科學就喺度起勢噉發展。歐美地區喺呢個時期出咗好多個有重大突破性嘅科學理論－好似係熱力學定律、電磁理論、原子論同埋由查理斯·達爾文（Charles Darwin）提出嘅物競天擇呀噉。呢柞理論係現代科技嘅基礎－好多現代嘅科技都係要靠呢啲理論先至整到出嚟，例如係同醫學好有關係嘅細菌研究就成日都會用到物競天擇理論。除咗噉，19 世紀早期仲係社會科學嘅開端。\n响同一時間，遠東地區亦都開始搞科學：日本出咗好幾個好似係野口英世（平假名：のぐち　ひでよ）噉嘅著名科學家，成為咗二十至廿一世紀世界上喺科學方面最出色嘅國家之一；同期嘅香港亦都開咗好幾間大學搞科研，出咗啲好似係高錕噉喺科學上有重大成就嘅人（高錕仲攞埋諾貝爾物理學獎），而到咗廿一世紀初，香港嘅科研喺國際上都係處於算係比較前列嘅位置；中國大陸喺科研上水平都有返咁上下。"}
{"id": "3888", "revid": "53354", "url": "https://zh-yue.wikipedia.org/wiki?curid=3888", "title": "牧師", "text": "牧師係喺基督教嘅教會或機構裏面，負責管理教務，主持各項宗教儀式、講道，專職牧養同照顧信徒嘅神職人員。牧師喺《聖經》原文嘅意思就係牧羊人。同天主教中嘅神父唔同，因為牧師可以結婚，女人都可以做牧師。"}
{"id": "3889", "revid": "81920", "url": "https://zh-yue.wikipedia.org/wiki?curid=3889", "title": "耶和華", "text": "耶和華（景教譯阿羅訶），喺舊約《聖經》上面上帝個名嘅音譯。源於希伯來文嘅 יהוה (YHWH），י (yod) ה (heh) ו (waw) ה (heh) 。\n因為古祭師忌諱神名，所以只留母音作記認，結果而家全世界都剩係知道神名母音而唔知子音，即係冇人知呢個名正確讀音係乜。"}
{"id": "3890", "revid": "7931", "url": "https://zh-yue.wikipedia.org/wiki?curid=3890", "title": "耶稣", "text": ""}
{"id": "3892", "revid": "1705442", "url": "https://zh-yue.wikipedia.org/wiki?curid=3892", "title": "英國國籍法與香港", "text": "呢篇文主要講涉及香港嘅英國國籍法問題。\n由1841年香港開埠起，香港嘅英國國籍事宜，係獨一無二嘅。由一個漁港漸變成亞洲國際都會，香港響每日都吸引好多難民、移民、同埋外籍人士來過新生活。香港居民響英國管治期間，佢哋嘅國籍同公民身份，係非常之複雜同麻煩：當承認響香港出世嘅人係英國國民，響另外一邊箱，1949年後嘅中國政府，中華人民共和國從來唔承認任可香港唐人嘅英國國籍身份。 \n由於1997年香港主權移交將至，中英兩國響超過十年時間內，順利達成一系列順利過度嘅措施；包括成六百萬唐人同非唐人嘅香港居民國籍問題。\n中英聯合聲明草簽前.\n開埠初期.\n有領土出世嘅基本理由嚟申領國籍，因為英國領土出世嘅國民會有感謝受英國君主保護嘅恩義等「天生效忠」。憑嘅法律精神，包括響大英帝國境內各自治領同埋殖民地等領土出世（natural-born）嘅係英國國民。 However, the reverse reasoning would mean that no naturalisation was possible until the introduction of Naturalisation Acts of 1844, 1847 and 1870.\n跟呢個定義，1842年開始，邊個喺香港出世，就係英國子民。之不過，要睇埋邊年邊日邊笪地。因為香港島係1842年開始計，九龍半島1860年，而新界係1898年。\n\"Naturalisation of Aliens Act 1847\" validated what had been covered in \"Naturalisation Act 1844\" (applied only to United Kingdom) to the rest of the dominions and colonies. The Act made provisions for naturalisation as well as allowing acquring British subject status by marriage between a foreign woman and a British subject man.\n1981年英國國籍法令.\n喺1983年1月1號之前，因香港嘅緣故而得到嘅英國國籍叫聯合王國及其屬土公民（Citizen of United Kingdom and Colonies）。\n喺1981年7月30號，英國政府公佈咗新英國國籍法嘅白皮書。\n中英聯合聲明簽咗後.\n1985香港法（Hong Kong Act 1985）.\n為咗香港主權移交中國呢件事，英國立咗條1985年香港法，晌法入面，就加咗「英國國民（海外）」呢個身份。\n當時，香港有三百五十萬居民係用緊英國屬土公民身份。不過晌回歸咗之後，呢啲人就會冇咗呢個身份，而直接做咗中國公民。不過當時覺得香港回歸咗之後前途未明，所以，英國就整咗英國國民（海外）身份出嚟，畀呢啲英國屬土公民去換。所有英國屬土公民，都可以轉成英國國民（海外）。之不過呢個身份，係唔可以世襲或者轉換嘅。\n之後，香港就出咗《1986年香港（英國國籍）令》規定1987年7月1號起，開始搞轉國籍。所有憑香港關係而攞到英國屬土公民身份嘅人，都要轉做英國國民（海外）身份。\n不過，中華人民共和國唔承認英國國民（海外）身份，係英國國籍來，英國簽嘅英國國民（海外）護照，只係方便香港人用嚟旅行。而晌中華人民共和國境內同香港、澳門特別行政區境裏便，係唔可以享有英國嘅領事保護。\n1990英國國籍（香港）法（British Nationality (Hong Kong) Act 1990）.\n晌1989年六四事件之後，好多人都好驚九七，對中國失信心。重引發移民潮，影晌香港經濟。要阻止咁多人流失，有啲香港人，想英國畀返居英權畀嗰啲揸英國屬土公民護照嘅人，但係英國無接納。之但係，英國想履行道義上嘅責任，是關香港人冇得揀自己嘅前途。所以就搞咗英國國籍甄選計劃，來穩住人心，從而留得住人才。\n英國就畀咗50000個對未來好緊要嘅家庭，依照1990英國國籍（香港）法成為英國公民，晌呢個法例之下，香港總督可推薦任何人（連配偶同仔女），並要求行政署長曾蔭權做登記，作為英國公民。登記咗做英國公民嘅人，佢哋就會冇咗英國屬土公民身份，或者英國國民（海外）身份。同埋晌1997年6月30號之後，唔可以用呢個計劃再新登記成為英國公民。\n1996戰爭（妻子及遺孀）法（Hong Kong (War Wives and Widows) Act 1996）.\n任何婦女，只要啱以下條件，英國內政大臣一定保證可以定居英國本土，同埋登記成英國公民：\n而申請，係唔需要持有任何形式嘅英國國籍\n而經呢條法案登記成為英國公民嘅，都會得到非世襲取得英國國籍，可以傳畀下一代。\n1997英國國籍（香港）法（British Nationality (Hong Kong) Act 1997）.\n喺香港，都有一班人唔係唐人，但有香港嘅英國國民身份，佢主要嚟自印度同巴基斯坦，喺香港主權交番畀中華人民共和國之後，由於佢哋唐人血統，咁佢哋雖然有英國國籍，但無英國居留權，亦都有可能無香港居留權。當時英國外相話基於常識同人道理由，應該畀佢哋全面嘅英國公民身份。\n響1997年2月4號，英國內政部宣佈會提出英國國籍（香港）法1997，畀香港嘅少數族裔，喺主權移交之後，登記成為英國公民。\n而最新嘅印度國籍法規定，印度人嘅仔女唔一定喺出世嗰陣有印度國籍。呢個改變，會搞到喺2004年12月3號或之後出世嘅印度人後代，如果佢哋嘅父母只係持英國國民（海外）或者英國海外公民，為咗防止佢哋變成無國籍人士，會自動取得英國國籍，佢哋都有資格登記成為英國公民。\n重有一啲唐人，佢哋老頭老母喺東南亞出世，而呢啲國家都同中國簽咗一啲雙重國籍協定，而全國人大常委會，對香港人國籍嘅解釋，亦唔啱佢哋用，令佢哋無資格申請中國國籍，呢啲華裔人士，亦可以透過呢條法案，登記成為英國公民。\n高仕文勳爵寫嘅英國國籍檢討報告（Citizenship Review）.\n英國首相白高敦委托高仕文勳爵（Lord Goldsmith）檢討英國國籍，而高仕文亦喺2008年寫好同發表英國國籍檢討報告。喺報告裏面，佢明確咁檢討「英國國民（海外）」（作為英國國籍分類之一）。\n報告指出，「英國國民（海外）」呢種國籍分類，喺英國國籍法嘅歷史發展裏面，係異乎尋常（anomalous）。與此同時，唔畀呢種身份嘅人，一套完整嘅英國國籍嘅，係唔公平。之不過，佢都係傾向保留呢種國籍分類，而唔會取消佢。首先，政治現實上，若果唔作任何具體意義嘅配套措施，好似畀「英國國民（海外）」完整嘅英國公民身份，而就咁取消「英國國民（海外）」，咁做係唔得嘅。其次，畀「英國國民（海外）」完整嘅英國公民身份，有可能違背咗1984年，中英兩國簽嘅《中英聯合聲明》，附件三嘅內容。\n2020年BNO5+1公民簽證.\n全國人大頒佈《中華人民共和國香港特別行政區維護國家安全法》後，2020年5月5號，英國外相藍韜文喺記者會回應中國政府推動《全國人民代表大會關於建立健全香港特別行政區維護國家安全的法律制度和執行機制的決定》以及中國當局正在秘密草擬《港區國安法》嘅消息時，藍韜文表明若果中國唔中止設立《港區國安法》，英國將修改BNO持有人嘅入境條件，由免簽證入境英國6個月延長至12個月，可以喺英國工作同讀書，並可延長逗留期，為取得英國公民身份鋪路。英國前外相侯俊偉表示，英國係唯一同中國就香港簽署具有國際約束力協議嘅國家，中國喺1984年簽署嘅《中英聯合聲明》承諾畀香港高度自治，因此英國對香港有特別責任，必須聯繫國際社會要求中國政府信守對香港嘅承諾。\n2020年6月3號，英國首相莊漢生分別喺英國《泰晤士報》同香港《南華早報》刊登署名文章，批評中國政府通過《港區國安法》屬於「顯著侵蝕」香港自治權，到時英國將「別無選擇」，必須「捍衛深厚嘅歷史淵源同友誼」。佢喺文章明確提到，如果中國堅持頒布《港區國家安全法》，英國政府將延長BNO持有人喺英國嘅逗留期及賦予工作權（right to work），提供定居英國嘅途徑。\n2020年6月12號，英國內政大臣彭黛玲致函英國首相莊漢生，建議將BNO護照入境英國期限延至5年及開放工作權，並可以喺居住5年後申請無限期居留（ILR），再喺1年後登記成為英國公民。\n2020年7月1號，英國首相莊漢生喺人大常委會秘密草擬嘅《港區國安法》正式生效後，喺英國下議院譴責中國政府制定並實施《港區國安法》明顯嚴重違反《中英聯合聲明》，莊漢生表示「噉損害咗香港嘅高度自治，同《香港基本法》有直接衝突。該法威脅《中英聯合聲明》保障嘅自由同權利。」英國外相藍韜文表示，英國政府喺《港版國安法》內容公開後經過「仔細研究」，認定條文「侵犯香港自治」，對香港人嘅自由構成「直接威脅」，表明中國「冇信守對香港人嘅承諾」，但英國將「信守我哋嘅承諾」，因此英國將著手修改入境法規，符合申請英國國民（海外）護照（BNO）嘅香港人同埋家屬，將可以喺英國居住5年，期間可讀書或工作，5年後可以申請定居，再居住12個月後申請成為英國公民。內政大臣彭黛玲喺7月22號公布居留簽證於2021年1月起接受申請。"}
{"id": "3895", "revid": "3286", "url": "https://zh-yue.wikipedia.org/wiki?curid=3895", "title": "恩佳大廈", "text": "恩佳大廈係一座商住大廈，位於香港九龍彌敦道466-472號，係香港商人湯恩佳名下嘅物業，喺1978年落成，樓高21層。\n重大事件.\n2006年1月5日傍晚，位於該大廈天台嘅一間鐵皮屋突然起火，由於天台放滿石油氣罐，火勢迅速蔓延，幾分鐘後波及成個天台，消防接報後將彌敦道全線封閉，將把火警升為三級，到晚上八時十五分左右先至被救熄。"}
{"id": "3896", "revid": "8", "url": "https://zh-yue.wikipedia.org/wiki?curid=3896", "title": "網上電台", "text": "網上電台係一種電台，靠互聯網廣播。任何網民，都可以做主持或者聽眾。\n香港網上電台一覽.\n根據非正式統計，香港而家有網台六百幾個，而教人開網上電台嘅網頁更開到成行成市。"}
{"id": "3897", "revid": "53354", "url": "https://zh-yue.wikipedia.org/wiki?curid=3897", "title": "耶穌", "text": "耶穌（，，）係基督教教義嘅中心人物，相傳係大衞王嘅後代，阿爸係鬭木佬約瑟（天主教譯做「若瑟」），阿媽叫馬利亞（天主教譯做「瑪利亞」），大約生活喺1世紀。\n喺基督教入面，耶穌又叫做耶穌基督（ / ），基督徒認為佢係三位一體嘅聖父聖子聖靈之中嘅聖子，又喺救世主。由於佢喺拿撒勒長大，因此亦有人叫佢做拿撒勒人耶穌。唐時嘅景教譯做移鼠、翳數，傳入中土嘅摩尼教譯夷數、夷數和，東正教又譯伊伊穌斯。\n佢稱呼自己為神嘅僕人。最後，為咗人嘅罪而死喺十字架上面，並喺第三日復活，成為基督徒成日講嘅永生神。\n族譜.\n下面係耶穌嘅族譜（粗體表示重要人物）：\n生平.\n關於耶穌嘅生平，主要嘅資料主要來源係根據《新約聖經》嘅四福音書，不過喺羅馬帝國時代嘅歷史文獻上就只係有零星嘅側面記載，就係因為咁所以存在住好多相關爭議。\n降生成為人.\n根據路加福音，天使加百列奉神嘅差遺，去到加利利嘅城市，童貞女馬利亞嗰度，同佢預告耶穌嘅降生。但嗰時佢已經同大衛家族嘅約瑟訂咗婚，根據馬太福音，約瑟曾經因為馬利亞嘅肚而想將佢休咗，但因為主嘅使者勸說先至就咁算數。根據路加福音嘅記載，因應當時嘅人口普查，約瑟帶住懷孕嘅馬利亞去婭伯利恆，並喺馬槽度生咗耶穌。\n耶穌降生嗰時係有訪客嘅，路加福音有講過牧羊人嘅拜訪，馬太福音就有講東方嘅博士帶住禮物隨住嚟拜訪。當晚，根據馬太福音，約瑟帶住馬利亞同耶穌逃去埃及，直到大希律王死咗之後先至返去以色列，喺拿撒勒度住；根據路加福音，耶穌同父母一直都住喺以色列，並響八日之後行割禮，冇幾耐就返去拿撒勒定居。\n耶穌到咗30歲，就接受施洗約翰嘅施洗，並喺曠野接受四十日嘅試探，之後就開始喺故鄉加利利一帶開始佢嘅傳道工作，並喺信徒當中親自揀咗12個人成為十二門徒。\n生平事跡.\n耶穌主要嘅生平事跡都記載喺四福音書入面。根據福音書入面嘅記载，佢喺大概公元28年或者29年，喺約旦河受咗施洗約翰嘅水浸禮後，就開始喺成個以色列同猶大傳道，主要係宣揚神的國嘅信息，周圍去醫病同驅鬼，喺傳道嘅過程入面佢不斷指責啲猶太嘅宗教領袖同祭司違背《舊約聖經》入面嘅誡命嘅精神，違背神嘅意志，必定受到神嘅懲罰。當中亦都有挑戰猶太嘅傳統，而宣稱自己係神個仔亦無辦法俾當時嘅人所接受。\n但係希伯來聖經（《舊約》）曾經預言到有一個默西亞就快嚟到呢個世上，而且好多以色列人都知道耶穌所在嘅時間正係預言應驗嘅時候，佢哋好盼望以色列嘅救世主嚟到，可以令佢哋擺脫羅馬人嘅奴役。因為咁樣耶穌嘅門徒亦都逐步認識到佢係默西亞。耶穌嘅門徒喺書信中認為，耶穌喺傳道嘅過程中對人嘅體恤同關懷正係反映神對人嘅態度，亦為佢嘅門徒作出榜樣。四福音書入面嘅耶穌提出咗好多崇高嘅道德標準，並且指出，佢嘅門徒應該互相愛護，唔互相敵視同殘殺。佢亦警告門徒提防關於分黨結派等現象。\n耶穌喺短短嘅3年半左右嘅時間入面主要喺北方嘅加利利海地區傳道。迦百農係佢主要嘅活動城市。\n耶穌嘅史實性.\n耶稣無喺世上留低任何著作。佢嘅事迹同教誨主要留喺福音書入面。\n目前學術界對耶穌嘅生平記載有以下睇法：\n目前入落新約嘅福音書有四篇：《馬太福音》、《馬可福音》、《路加福音》同《約翰福音》，佢哋都畀天主教會認為係耶穌嘅門徒或者門徒嘅門徒寫，不過真實作者嘅身份，目前重未查明，論者認為耶穌門徒都係猶太人，應該用希伯來語作，但係福音書係用希臘文寫成，但係都否定唔到作者捨母語而用當時通行嘅希臘文寫作嘅可能。"}
{"id": "3898", "revid": "81920", "url": "https://zh-yue.wikipedia.org/wiki?curid=3898", "title": "聖靈", "text": "聖靈（天主教譯為聖神，景教譯為涼風、淨風、淨風王）係傳統基督教所信嘅三位一體上帝中嘅一個位格，其他兩個位格分別係聖父(即係耶和華)同聖子(即係耶穌)。係《聖經》入面，所指嘅無形、強大、神聖嘅靈（創世記1:2；使徒行傳2:18）。\n史.\n聖靈嘅理解係最早同現今嘅基督宗教中係有分歧的。《聖經》從來無聲稱聖靈（聖神）為三位一體天主（上帝）中嘅一個位格。事實上，即使係最早嘅信經——《使徒信經》中，只係簡單咁宣認「我信聖靈（聖神）」。直到4世紀，教會發展三位一體嘅神學教義時，聖靈係上帝嘅說法先出現。教父亞他那修堅稱聖靈同聖父係同質。另一位君士坦丁堡主教馬西頓紐斯（Macedonius），佢提出聖靈係被造者同聖靈嘅地位次於聖父同聖子嘅主張。結果，佢嘅主張隨即被視為反聖靈派。\n既然第一次尼西亞公會議（公元325年）之後，三位一體嘅聖父同聖子嘅地位已經奠下。至於聖靈（聖神），《天主教歷史淺談【上二十三】》指出:「凱撒勒雅的主教巴西略（Basilio,330-379）用古希臘哲學家柏拉圖的思想作了一番神學思考，寫了一部《論天主神聖》（Il trattato sullo Spirito Santo,374）的書，他在著作中指出聖神與聖父和聖子是同性同等的。」聖靈係三位一體上帝（天主）嘅討論，被提到第一次君士坦丁堡公會議（公元381年）上。結果，教會係修定《尼西亞信經》時，加上「我信聖靈，是主，是賜生命的，從父出來，與父、子同受敬拜，同受尊榮」。從此，聖靈係三位一體上帝嘅地位才被確認。\n但係，《尼西亞信經》中用詞，東西部教會對聖靈係從父出來或從父和子出來嘅理解出現分歧，基督教稱之為和子句爭辯。呢個分歧最終變咗做基督教嘅第一次大分裂嘅因由之一。而今日嘅基督新教，一般接受西部教會（即今日嘅天主教）所用文句——聖靈係「從父和子出來」。"}
{"id": "3927", "revid": "113147", "url": "https://zh-yue.wikipedia.org/wiki?curid=3927", "title": "北京人", "text": "北京人，又叫北京猿人，科學命名為「北京直立人」（拉丁文：Homo erectus pekinensis）或者叫「中國猿人北京種」（Sinanthropus pekinensis），係生活喺更新世嘅直立人。佢哋嘅化石1927年喺中國北京西南嘅周口店龍骨山發現。\n佢哋生活喺50萬至20萬年前之間，屬於由古猿進化到智人嘅中間環節嘅原始人類。呢個發現喺生物學、歷史學同埋人類發展史嘅研究上有好重要嘅價值。\n早喺舊石器時代嘅初期，北京人已經識攞石頭做石器，用佢做武器同生產工具，喺同大自然進行鬥爭入面改造自己，表明北京人已經識用原始嘅工具從事勞動，北京人識得用火、支配火、保存火種嘅方法。\n北京人同佢嘅文化嘅發現同研究，解決19世紀爪哇人發現以來圍繞科學界近半個世紀嘅直立人究竟係猿定係人嘅爭論。事實表明，喺人類歷史嘅黎明時代，從體質形態，文化性質到讓會組織等方面，的確有過直立人階段，佢哋係南猿嘅後代，係以後出現的智人嘅祖先。直立人係由猿到人進化序列中重要嘅中間環節。到目前為止，直立人嘅典型形態仍然係以周口店北京人為準則。"}
{"id": "3957", "revid": "8372", "url": "https://zh-yue.wikipedia.org/wiki?curid=3957", "title": "广州", "text": ""}
{"id": "3964", "revid": "190942", "url": "https://zh-yue.wikipedia.org/wiki?curid=3964", "title": "惠州", "text": "惠州（；客家話：Fi-chiu；閩南話：Hūi-chiu；；普通話拼音：Huizhou）喺中國廣東東南，家下係個地級市，叫惠州市。佢大清時係個府，叫惠州府，領九縣一州。後尾開惠州商埠，喺歸善縣城北近東江。民國後叫惠州鎮，喺惠陽縣之下。共和國後做過縣級市，後尾變成地級市，管二區三縣。\n地理.\n山.\n惠州名山有羅浮山。\n水.\n惠州有東江同佢嘅支流西枝江、增江。\n史.\n大清時惠州府隸惠潮嘉道，領州一，縣九，即係連平州，歸善縣、博羅縣、長寧縣、永安縣、海豐縣、陸豐縣、龍川縣、河源縣同和平縣。道光二十一年置通判一，治碣石衛城。光緒二十八年中英商約訂開有惠州商埠。\n政區.\n家下惠州市中心係惠城區。惠州有兩區三縣，即係惠城區、惠陽區、惠東縣、博羅縣同龍門縣。\n特產.\n惠州特產有惠州梅菜。"}
{"id": "3967", "revid": "42683", "url": "https://zh-yue.wikipedia.org/wiki?curid=3967", "title": "茶餐廳", "text": "茶餐廳係一種香港起源嘅快餐食肆，提供揉合咗香港特色嘅西式餐飲同埋部分粵式食品，係香港平民化嘅飲食場所。隨住香港人口嘅移動同埋香港文化嘅傳播，香港以外嘅地方都唔難搵到茶餐廳嘅蹤影，中國大陸、海外嘅唐人街有茶餐廳算係好平常。\n歷史.\n喺第二次世界大戰之前，香港一啲住宅區嘅附近有唔少大牌檔，呢啲大牌檔主要提供油炸鬼、叉燒包等粵式早餐。戰後，香港受到西式生活嘅影響，由於當時淨係得高級餐廳會提供西式食物，而呢啲餐廳收費昂貴、而且唔係咁歡迎華人。為咗令更多人以低廉嘅價錢享受西式食物，冰室於是興起。\n冰室本來係以提供咖啡、奶茶、紅豆冰等飲品為主，同時提供三文治、奶油多士等小食。部份冰室更加設有麪包工場，製造新鮮菠蘿包、蛋撻等揉合咗本地同埋西洋特色嘅餅食。後來冰室提供嘅食品種類逐漸增加，演變成為今日嘅茶餐廳。\n特色.\n喺香港，茶餐廳遍佈各區，營業時間唔定，通常由朝早6點至凌晨1點，旺角等呢啲繁忙地區嘅茶餐廳重可能通宵營業。\n茶餐廳係一種地道香港嘅食肆，主要顧客係啲可以負擔一般消費嘅普羅大眾。佢嘅主要特色包括：\n茶餐廳跟快餐店唔同，因為有企堂。\n茶餐廳嘢食.\n茶餐廳一般會有以下各類食品：\n飲品.\n大部分飲品都可以加冰成凍飲，但要加收附加費一到兩蚊，有啲坐落喺貴價地段或者好生意嘅茶餐廳重會將凍飲附加費提高到三至四蚊不等。不過有啲跟餐嘅飲品就可能唔使加嗰兩蚊。\n小食.\n真係種類繁多，講都講唔晒。\n早餐、午餐、快餐、常餐、晚餐.\n除咗早午晚餐呢啲特定時段套餐之外，其實每間茶餐廳對嗰啲快餐、常餐、特餐等嘅茶餐所供應嘅時段定義都唔同，呢度列出嘅茶餐係多數茶餐廳會採用嘅。\n喺特定嘅時間內供應嘅固定餐單，通常會有A、B、C等幾個選擇甚至更多可以畀顧客揀。\n粉、麪、飯.\n茶餐廳多數亦都會有各樣式各樣嘅炒飯、炒粉同炒麪。好似揚州炒飯、星洲炒米、肉絲炒麪、乾炒牛河等。香港嘅茶餐廳冇「港式炒飯」或「香港炒飯」，不過會有公司炒飯麪，即係由嗰間茶餐廳自創嘅招牌飯麵。\n大部分嘅茶餐廳會有埋車仔麪、同各種即食麪等麪食供應。即食麪通常都係採用價錢較為平價嘅「頂好大光麪」，亦有越來越多茶餐廳選用日本出嘅日清出前一丁（可能要畀附加費，詳見下文）。除咗出前一丁之外（行內術語稱之為「食丁」或者「丁麪」），即食麪喺茶餐廳都俾人統稱叫做「公仔麪」（簡稱「公麪」，呢個係香港南順食品公司嘅即食麪產品之一，以一個大字形公仔做標記；因為廣告嘅效應關係，公仔麪呢個名已經深入咗香港人腦海，所以時至今日，大多數嘅香港人都會將「食即食麪」講成「食公仔麪」）。\n潮式粉麪.\n部分嘅茶餐廳又會有潮式粉麪供應，好似魚蛋麪、雲吞麪、牛腩河等呢啲，重會供應埋特價灼油菜；呢類茶餐廳嘅名通常會叫做「粉麪茶餐廳」。\n粥、油條.\n部分茶餐廳會有提供各樣嘅粥同埋油器，好似油炸鬼哩啲。\n燒臘.\n部分燒味檔式嘅茶餐廳，會有叉燒、燒肉（燒乳豬）、燒鵝、白切雞、豉油雞等燒臘供應。一般會伴埋湯粉麪或者白飯嚟食用。伴白飯嘅會叫佢做燒味飯，亦都係碟頭飯嘅一種。而呢種茶餐廳會叫做「燒臘茶餐廳」。\n以前嚟講好多茶餐廳甚至一啲酒樓，將燒鴨當成燒鵝咁供應畀客人食用，因為燒鵝嘅價錢比較貴，而燒鴨切好之後個賣相其實同燒鵝都差唔多，所以就索性取而代之，而一般嘅香港人都好難食得出。而家就因為法例關係，如果唔表明係咩材料，係屬於欺詐行為，於是大部份嘅茶餐廳食肆嘅餐牌都會標明係賣燒鴨定燒鵝，或者兩樣都有（除咗少數仍然得過且過之外）；不過一般香港市民去到酒樓或者茶餐廳時，唔理係鴨定鵝都慣咗嗌燒鵝，好多夥記亦都費事糾正。\n廚房.\n茶餐廳廚房係整嘢食嘅食品工場，嚮樓面隔離，之間有個窗口，分水吧、西點、中餐燒味幾個部門。例如奶茶係水吧出品，當收到落單即製，將半製成品茶淡奶材料加埋就係製成品上枱。\n茶餐廳嘅特色現象.\n茶餐廳術語.\n茶餐廳度有好多術語。好似喺客人嘅要求方面通常會用到以下幾種：\n茶餐廳同香港文化.\n2004年9月，香港電台喺網上舉行嘅「最能代表香港的設計」投票裏面，茶餐廳以1930票獲得冠軍。\n香港嘅電視節目、電影、音樂錄影帶等，往往都有喺茶餐廳裡面拍攝或者以茶餐廳作為背景嘅情節，可見茶餐廳嘅普及程度係幾咁深入大眾。例子有香港制作嘅動畫－麥兜系列、梅艷芳同鄭秀文喺2002年合唱嘅一首叫做《單身女人》嘅音樂錄像（MTV）。\n1997年香港主權移交咗之後，唔少政府高官都曾經公開咁表示對茶餐廳食品嘅愛好，呢個亦係作為支持香港本土文化、貼近普羅大眾生活嘅一種表示，好似前財政司司長梁錦松咁就係一個例子。部分藝人同埋某啲名人亦都好鍾意去茶餐廳一路飲嘢食嘢一路傾計，中環威靈頓街嘅翠華餐廳就係因為有好多明星幫襯過而出名，因為咁，呢間茶餐廳嘅門外就成日會見到狗仔隊嘅蹤影，跑馬地奕蔭街嘅祥興咖啡室亦好多時會見到星蹤。\n衍生產品.\n因為茶餐廳嘅獨有特色，部份飲品同埋食品都會用「茶餐廳風味」作為宣傳綽頭。比較特出嘅好似係附圖呢隻紙包裝嘅茶餐廳檸檬茶，同系列重有茶餐廳奶茶。"}
{"id": "3969", "revid": "3401", "url": "https://zh-yue.wikipedia.org/wiki?curid=3969", "title": "香港電話", "text": "香港電話有限公司（）現時係電訊盈科旗下嘅一間子公司，係香港其中一間固定電訊網絡經營者，喺香港提供話音固網、收費電話亭以及寬頻固網服務。\n同大東電報局合併前嘅歷史.\n早喺1877年，喺貝爾取得電話專利後一年，香港就引入咗電話。1882年，Oriental Telephone and Electric Company成立，提供公共電話服務，後來這公司改名做China and Japan Telephone and Electric Company。\n在1925年，香港電話公司收購咗China and Japan Telephone and Electric Company，政府俾咗本地電話網絡五十年嘅專營權佢，有關專營權受二次大戰日軍入侵嘅影響，一度中斷，喺戰後恢復。並喺1968年，獲發由1975年開始生效嘅額外二十年專營權。\n在1981年，香港電話公司決定喺香港市內鋪設光纖主幹網，為日後香港數據通訊業發展奠下基礎。\n1983年，旗下子公司Communication Services Limited開始提供流動通訊服務，係今天香港流動通訊有限公司嘅前身。\n同大東電報局合併.\n一直以來，香港電話公司並不擁有香港對外通訊專營權，香港對外通訊由大東電報局（Cable &amp; Wireless）負責，在1988年，大東電報局收購香港電話，組成香港電訊有限公司，亦即係電訊盈科的前身，香港電話有限公司成為大東旗下子公司。\n1990年，香港電訊集團重組，香港電話公司正式分拆成香港電話有限公司呢間子公司，英文名叫Cable &amp; Wireless HKT Limited。\n香港嘅固網線路，在1994年達到三百萬條，1995年，香港電話號碼升格為八位之餘，香港電話有限公司亦唔再壟斷香港固網業務，而需要同其他新加入競爭者競爭。\n電訊盈科年代.\n香港電訊被盈科數碼動力收購後，香港電話有限公司中文名冇變，但英文名就改做PCCW-HKT Telephone Limited。而由於香港電話有限公司，實質擁有電訊盈科旗下嘅香港固網業務，加上電訊盈科本身嘅負債較大，因此電訊盈科以香港電話有限公司的資產，申請信貸評級，以及發行債券，為集團進行融資。\n2006年，電訊盈科藉收購SUNDAY（即家下嘅PCCW Mobile Ltd.）嚟經營第三代流動通訊業務時，亦以香港電話有限公司名義，租用SUNDAY網絡，以PCCW Mobile嚟經營第三代流動通訊網絡。而喺2007年，電訊盈科更以香港電話有限公司（而唔係PCCW Mobile Ltd.）名義獲得香港CDMA2000牌照。\n2007年中，香港兩間免費無線廣播電視台──無綫電視同埋亞洲電視共同宣佈委任香港電話有限公司，由香港電話全權負責透過大氣電波傳送無綫同埋亞視旗下喺香港嘅數碼地面電視廣播頻道訊號工作。"}
{"id": "3971", "revid": "1828342", "url": "https://zh-yue.wikipedia.org/wiki?curid=3971", "title": "鄧麗欣", "text": "鄧麗欣（，，）係香港女歌手同演員，曾經係香港女子組合Cookies成員，亦係Cookies之中推出個人唱片最多，兼首個推出5張個人唱片嘅成員。鄧麗欣亦被部份人稱為「金牌一姐」。鄧麗欣喺屯門佛教劉天生學校，佛教沈香林紀念中學同香港專業教育學院時裝設計系畢業。\n佢係2000年度《YES!》校花，後嚟加入樂隊組合Cookies成為隊長。之後因為同方力申合唱歌曲〈好心好報〉同埋〈好好戀愛〉而傳緋聞，亦都同藝人陳冠希及古巨基傳過緋聞，之後因為同方力申同遊倫敦俾傳媒發現並公開咗佢哋由2006年開始嘅地下情，一直到2016年3月宣佈分手。\n事件.\n2020年2月，鄧麗欣慶祝拍完一個重要嘅場景，喺Instagram貼相用咗「煞景」一詞，結果要喺一個微博上解畫。"}
{"id": "3980", "revid": "13", "url": "https://zh-yue.wikipedia.org/wiki?curid=3980", "title": "元素列表", "text": ""}
{"id": "3981", "revid": "1814605", "url": "https://zh-yue.wikipedia.org/wiki?curid=3981", "title": "元素名表", "text": "呢篇文係按照化學元素嘅名稱順序排列。"}
{"id": "3982", "revid": "1814606", "url": "https://zh-yue.wikipedia.org/wiki?curid=3982", "title": "元素符號表", "text": "呢篇文係按照化學元素嘅符號順序排列。"}
{"id": "3984", "revid": "1814604", "url": "https://zh-yue.wikipedia.org/wiki?curid=3984", "title": "元素原子序號表", "text": "呢篇文係按照化學元素嘅序數順序排列。"}
{"id": "3985", "revid": "1858633", "url": "https://zh-yue.wikipedia.org/wiki?curid=3985", "title": "元素週期表", "text": "（Periodic table）係一個以圖表去展示化學元素嘅方法，係俄羅斯化學家門捷列耶夫喺1869年首先提議嘅。\n門得列夫發現有啲元素，有相似嘅化學性質，而且重喺隔咗一定數目嘅元素之後，又重複返之前元素嘅化學性質，於是諗到將元素用表排起。佢將當時已知嘅63種元素依原子量嘅大細並用表嘅形式排列，將有相似化學性質嘅元素放喺同一行，就係元素週期表嘅雛形。利用週期表，門得列夫成功預測當時重未被發現嘅元素嘅特性（鎵、鈧、鍺）。1913年英國科學家莫色勒利用陰極射線撞擊金屬產生X射線，發現原子序越大，X射線嘅頻率就越高，因為咁佢認為核嘅正電荷決定咗元素嘅化學性質，並將元素依照核裏面正嘅電荷（即係質子數或者原子序）排列，經過多年修訂之後先成為家陣嘅週期表。\n喺週期表入面，元素係以元素嘅原子序排列，最細嘅排最先。表入面一橫行稱為一個週期，一直行稱為一個族。\n元素週期表唔單只用喺化學上，就連物理、生物、工程學同埋工業都被廣泛應用。\n現代元素週期表.\n元素週期表有唔同嘅表達方法，下表係現今科學界最常用嘅排列方法（呢個係港澳繁體版本，部分元素大陸簡體、港澳繁體、台灣正體嘅譯名唔同，譬如Si喺大陸譯為「硅」）。\n週期表入面嘅元素個體資料.\n喺平衡或者得出涉及元素或者化合物嘅變化嘅化學方程式或反應式時，需要計算元素入面唔同嘅「量」。同埋最元素符號最接近嘅「量」，以物質符號 X 作例子，大約有："}
{"id": "3986", "revid": "26", "url": "https://zh-yue.wikipedia.org/wiki?curid=3986", "title": "元素周期表", "text": ""}
{"id": "3990", "revid": "158703", "url": "https://zh-yue.wikipedia.org/wiki?curid=3990", "title": "占美威爾斯", "text": "占美·當奴·“占寶”·威爾斯（又譯衛詹美，英文：Jimmy Donal \"Jimbo\" Wales，），係維基百科（Wikipedia）創始人之一，維基媒體基金會總經理，同時擁有一個叫做Wikia嘅營利公司。威爾士早年成立過名為Bomis嘅互聯網公司，並且喺2000年3月推出過網上百科全書計劃，叫做Nupedia（即係而家維基百科嘅前身），並且請咗拉里·桑格（Larry Sanger）做嗰份百科全書嘅主編。\n不過，由於Nupedia嘅内容係由各方面嘅專家，通過同儕評審（peer-review）過程、檢查確定之後先至發佈，所以進展過程相當之慢。拉里·桑格於是喺2001年1月提議，用Wiki軟件作為百科全書平台，獲得占美·威爾斯同意之後，發起另一個叫做Wikipedia嘅計劃。拉里·桑格喺2002年3月1日卸任之後，維基百科由眾多熱心參與者持續發展。2003年中旬，占美·威爾斯創立咗維基媒體基金會嚟繼續執行維基百科計劃。而家維基百科已經發展成目前全球最大嘅網上百科全書；至於Nupedia就喺2003年9月結束同離線。\n獲獎.\n威爾斯喺2006年6月3號獲美國伊利諾州頒發榮譽學位。電子前線基金會喺2006年5月3號頒咗個先鋒獎（Pioneer Award）畀佢。\n威爾斯亦都喺2006年5月8號發行嘅美國《時代》週刊特別版度，成為首位名列「世界百名最具影響力人士·科學家及思想家」嘅人。"}
