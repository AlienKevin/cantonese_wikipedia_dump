{"id": "3996", "revid": "989956", "url": "https://zh-yue.wikipedia.org/wiki?curid=3996", "title": "智能廁板", "text": "智能廁板係一種有清潔功能嘅坐廁，相當於以前五星級酒店入面嘅坐浴桶（Bidet，英語發音係Bee-day）同坐廁嘅結合。\n智能廁板過往喺香港唔係咁普及，主要原因係價錢好貴同埋安裝問題。其實智能廁板價錢唔係問題，因為佢嘅衛生健康功效，喺日本同韓國等地都相當普遍，除咗家居使用之外，公共場所都有提供，依家喺歐美都逐漸普及。\n除咗一般人覺得清潔衛生同埋時尚生活之外，其實最重要係佢可以有效改善健康，預防婦女疾病及腸道不適，例如便秘、痔瘡等問題。"}
{"id": "3997", "revid": "53354", "url": "https://zh-yue.wikipedia.org/wiki?curid=3997", "title": "義勇軍進行曲", "text": "《義勇軍進行曲》係中華人民共和國嘅國歌。1935年由田漢作詞，聶耳作曲，本來係電影《風雲兒女》嘅主題曲，但係中國抗日戰爭嘅時候，呢首歌就好出名。\n根據徐悲鴻嘅提議，1949年9月27號中國人民政治協商會議第一屆嘅全體會議就通過咗《關於中華人民共和國國都、紀年、國歌、國旗的決議》，有關嘅內容：「在中華人民共和國的國歌未正式制定前，以《義勇軍進行曲》為國歌」。喺文化大革命嘅時代，田漢因為俾人以為有政治問題，所以《東方紅》變咗做非官方國歌，同時都禁止演唱用田漢作詞嘅《義勇軍進行曲》。但係外交場合就照舊演奏《義勇軍進行曲》。\n1978年3月5號中華人民共和國第五屆全國人民代表大會第一次會議就通過咗集體填詞嘅《義勇軍進行曲》做中華人民共和國國歌。1982年12月4號，第五屆全國人民代表大會第五次會議就通過關於中華人民共和國國歌嘅決議，撤銷1978年3月全國人民代表大會通過嘅歌詞，用返田漢作詞、聶耳作曲嘅《義勇軍進行曲》做中華人民共和國國歌。2004年3月14號第十屆全國人民代表大會第二次會議正式將《義勇軍進行曲》作為國歌嘅條文寫入去憲法。（第四章第一百三十六條第二款：「中華人民共和國國歌是《義勇軍進行曲》。」）\n歌詞.\n原始版本（1949年～1978年，1982年～今下）.\n由田漢作詞。\n集體填詞版（1978年～1982年）.\n由集體作詞。\n1978年至1982年嘅歌詞用粵語表達係咁嘅意思：\n惡搞嘅廣東話版本.\n喺70、80年代香港出現過「惡搞」嘅廣東話版本，第一句係「尋晚，你老婆陪我瞓覺」，又畀人叫做「人妻進行曲」。"}
{"id": "3999", "revid": "13989", "url": "https://zh-yue.wikipedia.org/wiki?curid=3999", "title": "香港大學", "text": "香港大學（，簡稱港大，）係香港一間研究型大學，校舍主要分佈嚮香港島薄扶林一帶。1911年成立，1912年開校，係香港第一間大學，喺好長一段時間內亦係香港唯一一間大學。大學依家有十個學院，學科繁多，包括法律、心理學、生物醫學等等。學校喺世界前列，係全世界第一支可以認到沙士病毒嘅研究隊伍，亦都培養咗好多法律、政治、商學、科學同醫學界等等嘅社會名人。\n史.\n1910年3月16號，當時嘅港督盧吉主持港大本部大樓嘅動工儀式。1911年3月30號，港大正式成立。1912年3月11號舉行開幕禮，同年，第一屆學生入學。大學最初淨係得三個學院：醫學院、工程學院同埋文學院。醫學院嘅前身係喺1887年創立嘅香港西醫書院，孫中山都喺呢間書院讀過醫。1916年12月舉行第一屆畢業禮，有23個畢業生同5個榮譽畢業生。1941年因香港淪陷而停辦，到1945年復辦。1961年學生人數係2000，係1941年嘅四倍。1989年後因政府增加大學學位令到學生人數倍增。2002至2003學年有學生19000人。2012年起好咗百週年紀念校園，並且跟從香港教育改革，本科教育轉成四年制。\n法律地位.\n香港大學屬於香港法定院校，由香港法例第1053章規管。\n其他.\n香港大學因其地理位置而經常俾人叫做「薄扶林大學」。"}
{"id": "4001", "revid": "14007", "url": "https://zh-yue.wikipedia.org/wiki?curid=4001", "title": "圭多‧達雷佐", "text": ""}
{"id": "4003", "revid": "224435", "url": "https://zh-yue.wikipedia.org/wiki?curid=4003", "title": "龍珠", "text": "龍珠係日本嘅一套漫畫，鳥山明作品。故事中，龍珠一共有七粒，散落喺地球唔同嘅角落。集齊七粒龍珠嘅人就可以呼喚神龍，請求佢為佢達成願望。內容講述主角喺深山長大嘅孫悟空遇上搵龍珠的嘅少女科學家莊子，一齊上路踏上搵龍珠嘅旅程。\n故事特色.\n故事中有唔少概念都係來自中國吳承恩嘅西遊記，例如︰\n主要角色.\n可以睇埋中文維基。"}
{"id": "4004", "revid": "259", "url": "https://zh-yue.wikipedia.org/wiki?curid=4004", "title": "鴉片戰爭", "text": "鴉片戰爭可以係："}
{"id": "4005", "revid": "158703", "url": "https://zh-yue.wikipedia.org/wiki?curid=4005", "title": "深圳河", "text": "深圳河（）響香港同深圳之間，係兩地最長嘅河，係香港同中國大陸嘅邊界。因為係邊界關係，條河畀鐵絲網圍住，唔畀人自由出入。\n呢條河自1898年簽署《展拓香港界址專條》起，係作為租借香港新界部份99年嘅界限。而呢條河係位於香港北區同中國廣東省深圳市之間。佢嘅源頭喺深圳市梧桐山，最後進入香港米埔附近嘅后海灣（深圳灣）。\n源.\n深圳河因為定義做界河，所以沿邊界推上，去到深圳五廟地，河同邊界就分開，另一邊係香港蓮麻坑路，近伯公坳。伯公坳東谷係沙頭角河其中一個源頭，而坳西谷係深圳河其中一個源頭，佢地夾埋就係新界地界。邊界向東搵沙頭角河支流，而深圳河就沿五廟地上，水就係來自豆腐頭呢座山，就係界河嘅源頭。而深圳河蓮塘邊界一段，由沙灣河口計，向上游嘅12000米，亦都叫蓮塘河，所以一般都話起自梧桐山。\n如果唔理界河定義，流入深圳河嘅有蓮塘河，深圳一邊有沙灣河、布吉河、福田河、皇崗河，香港一邊有梧桐河同平原河。其中沙灣河就最長，有20900米，所以以長計，深圳河其實起響布吉同平湖交界嘅牛尾嶺。\n治理.\n香港政府搞過深圳河治理工程，一共分三期，主要係想減少北區雨季水浸，其次係改善水質，家下做好晒。因為河道拉直，港深兩地交換咗部份土地，當中包括響皇崗口岸東面，原來係落馬洲河套劃入香港境內。"}
{"id": "4006", "revid": "1835532", "url": "https://zh-yue.wikipedia.org/wiki?curid=4006", "title": "深圳", "text": "深圳（；，舊名Sham Chun或Shamchun或Shum Chun，舊地圖標爲Po On（寶安）；普通話名：Shenzhen，潮拼：Chhim tsùn，客家話：Chhṳ̂m-chun）係中國一城，廣東省南端。家吓係副省級城市，中華人民共和國五個計劃單列市之一，同時深圳亦係國家經濟中心城市，國家先行示範區，深圳市南鄰香港嘅新界、北接東莞、東部同惠州隔住大亞灣、西部同珠海澳門隔住珠江口。\n佢最初只係一墟，叫深圳墟。因九廣鐵路發蹟。民國變成深圳鎮。共和國經濟開放政策，成爲深圳經濟特區。後尾變成深圳市，並吞併寶安縣。\n深圳GDP喺2016年超越廣州，成為內地第三，喺2018年超越香港，成為中國第三，亞洲第五。\n深圳亦喺內地第三大金融中心，僅次於北京同上海。深圳高科技產業發達，被譽為亞洲矽谷，誕生咗華為、騰訊、中興、大疆、平安、萬科等頂級企業。深圳企業總市值喺國內僅次於北京。\n名.\n深圳，卽深水河溝。卽係家吓深圳河上游清水河。大雨潮漲，因爲深淺難測，好易浸死人，後尾起咗條惠民橋。而墟起喺圳邊，就叫深圳墟。\n行政地理.\n深圳分成10個區，下面各自管理住多個街道。而家劃分為：\n同香港關係.\n深圳喺香港北部，就近香港，係香港人陸路往來中國大陸各地嘅必經之地。"}
{"id": "4009", "revid": "117264", "url": "https://zh-yue.wikipedia.org/wiki?curid=4009", "title": "倉頡中文輸入法", "text": "係由台灣人朱邦復喺1976年創製嘅中文輸入法，最初只有繁體中文版本，原名係「形意檢字法」，用嚟解決電腦輸入漢字嘅問題。1978年由中華民國前國防部長蔣緯國將軍同佢改名為「倉頡輸入法」。\n朱邦復唔收分毫噉公開倉頡輸入法，令到電腦漢化有好大嘅進展。而家大部份嘅作業系統都附埋倉頡輸入法。佢係繁體中文使用地區用得最多嘅形碼輸入法。\n而家最新嘅官方版本係第五代，另外有一啲民間嘅修改版。發明人後來亦基於呢個輸入法，另外製作咗一個「蒼頡檢字法」，用喺「倉頡系統」度。佢有啲部份同倉頡輸入法相似，但亦有唔少改變。\n版本演進.\n而家用得最多嘅係第三代倉頡。Microsoft Windows 95/98/Me/2000/XP 等作業系統之內嘅倉頡輸入法係第三代倉頡嘅改進版（修改咗一啲異體字同加入咗部份香港字，但係有錯碼）。Mac OS X 10.4 版就用倉頡第五代。而倉頡之友搞嘅倉頡第五代通用版、國際版同香港版就係用咗第五代倉頡。Linux 或者 Unix 嘅 X window 介面上嘅 gcin 輸入法程式，有得揀用倉頡第五代。由「面」、「非」呢兩字就可以分得出係第三代定係第五代倉頡：\n取碼原則.\n呢版只提供簡介，詳情可以睇。\n中文字根據「由上而下，由左而右，由外而內」呢啲原則分拆成字型結構，跟住再用倉頡字母拼出嚟。鍵盤上「A」至「Y」鍵各代表一個倉頡字母（「X」鍵用喺特殊字，「Z」鍵通常唔用），例如「A」係「日」、「N」就係「弓」。倉頡字母係主要字根（主根），代表24個重要嘅中文字字型部件。每個倉頡字母都會根據外觀嘅形狀變化，衍生出一啲輔助字形（輔根）。透過主根同輔根呢啲部件，就可以組成無限個漢字。\n倉頡輸入法取碼時，要將一個漢字分爲字首同字身。一個漢字最少用一個碼輸入，最長係五個碼。好似噉：\n例如：\n倉頡字母分類.\n「倉頡字母」（簡稱「主根」）分咗五大類，共26個倉頡字母，括號文字為相對鍵同讀音：\n頭24個倉頡字母重可以根據個樣再變化，衍生出「輔助字形」（簡稱「輔根」）嚟辨別所有嘅中文字。例如：「水」衍生出「氵」（三點水）；「手」衍生出「扌」（提手旁）；「中」衍生出「丨」（主幹係豎筆）；「弓」衍生出「亅」（重點係鈎筆）；「田」衍生出外圍嘅「囗」（框入面有嘢，唔同『口』）等等。詳情可以睇下。\n擧個例，「妲」字由主根「女、日、一」組成，輸入時就要撳「女(V)、日(A)、一(M)」呢三個掣；「泗」字由輔根「氵、囗、」組成，由於「氵」隸屬「水」，「囗」隸屬「田」，「」隸屬「金」，輸入時就撳「水(E)、田(W)、金(C)」呢三個掣。\n實際應用嗰陣，主根同輔根通常都會混用，例如「烟」字由主根「火」、輔根「囗」（隸屬「田」）同主根「大」組成；「桐」由主根「木」、輔根「冂」（隸屬「月」）同主根「一」、「口」組成；「銀」字由主根「金」、「日」同輔根「」（隸屬「女」）組成。\n由倉頡衍生嘅輸入法.\n簡易／速成輸入法.\n簡易輸入法，又叫做速成輸入法（簡稱簡易或者速成），係倉頡輸入法嘅簡化版。佢嘅拆字法同倉頡一樣，只係攞頭尾兩碼，所以一個中文字最長只有兩碼。呢個取碼法比較簡單，所以幾受初學者歡迎，但係用家要喺大量同碼字裏面揀要嘅字，令到輸入速度相對變慢晒。不過一啲人已經將數字碼嘅部份都死記落嚟，令到個輸入速度提升返。重有，因為輸入法好早期已經裝定喺視窗作業系統裏面，唔使再裝，係電腦裏面最常用嘅預設輸入法之一。後來微軟推出「新速成輸入法」，以大量詞庫以及智慧選字為基礎，自動幫使用者揀字，減輕使用者背候選字嘅負擔。Windows XP/Vista/7都已經裝定新速成輸入法。\n快速倉頡輸入法.\n快速倉頡輸入法，簡稱快倉，係麥志洪喺1987年改良倉頡輸入法而成嘅。\n佢嘅特點係，可以當傳統倉頡輸入法使用，亦可以隨意隨時輸入快倉編碼嚟增加速度。\n「快速倉頡輸入法」第六代係用GPLv3授權發放。\n新倉頡輸入法.\n新倉頡輸入法大約同Windows 2000一齊推出。佢無咩選字嘅麻煩，對一個熟手嘅打字員嚟講，可以完全唔使睇螢幕盲打，交畀系統自動分詞揀字。不過因為唔少人都唔慣新倉頡嘅盲打模式同冇關連嘅揀字，佢哋都唔多鍾意新倉頡輸入法，甚至無論點都要搵番以前嗰隻倉頡輸入法重新裝過。正因為咁，微軟喺後嚟嘅Windows XP裏面重保留咗舊版嘅倉頡輸入法。\n大新倉頡輸入法.\n大新倉頡輸入法打破咗TQC全球華人中文輸入法嘅新記錄──220字嘅輸入法，重快過嘸蝦米輸入法嘅最高記錄。特色係整體少咗取碼數、多咗六段簡碼、有幾種容錯碼、重覆字最佳化編排。係商業軟件。"}
{"id": "4011", "revid": "8", "url": "https://zh-yue.wikipedia.org/wiki?curid=4011", "title": "倉頡輸入法", "text": ""}
{"id": "4012", "revid": "214935", "url": "https://zh-yue.wikipedia.org/wiki?curid=4012", "title": "看板解放陣線", "text": "看板解放陣線係一班喺美國嘅藝術家兼左派政治運動家。佢哋嘅運動手段係將室外嘅大型商業看板嘅圖案或者文字修改，咁樣嚟徹底顛覆佢嘅訊息。佢哋嘅意識型態係反消費主義、資本主義掛帥。佢哋識出版一份文書叫做「改進看板嘅藝術同科學」。"}
{"id": "4022", "revid": "243229", "url": "https://zh-yue.wikipedia.org/wiki?curid=4022", "title": "偽基百科", "text": "偽基百科（，）係維基百科嘅整蠱做怪版，一樣行MediaWiki，宗旨係做係人都寫得嘅冇內容百科全書（\"the content-free encyclopedia th isat anyone can edit\"），專整埋晒啲搞笑、整蠱嘢。內容大部份都係諷刺維基百科同講時事。\n介紹.\n偽基百科係2005年1月5號由海外華人Jonathan Huang（網名：Chronarion）所建立嘅，初期先有英文版本（頭版少部分選項以中文顯示，URL依舊使用英文、數字同埋符號）。2005年5月26號開始成為Wikia網站嘅其中一份子，2008年10月23號，網址改為Uncyclopedia.wikia.com，所有屬於wiki嘅子項目經已收錄咗75種以上嘅語言版本，佢嘅創作靈感即係出自。\n兄弟計劃.\n偽基百科同維基百科一樣，仲有多個兄弟計劃。例如偽基新聞、偽基辭典、偽基文庫、偽基同享、偽基音樂同埋元偽基等等。\n偽基百科一覽.\n新開版 / 編輯介面.\n&lt;/small&gt;\n用戶權限.\n偽基百科響2014年3月5號開始推出具備繁簡轉換功能嘅漢語版本，不過呢個網站其實都好少人去打理。所以某啲自動確認嘅用戶，個個都好快就做到管理員。\n封鎖.\n同維基百科一樣，如果用戶響偽基百科使用不當嘅，都可以封鎖佢，偽基百科使用嘅係黃色警告標籤，唔同於維基百科用嘅粉紅色。"}
{"id": "4065", "revid": "1852221", "url": "https://zh-yue.wikipedia.org/wiki?curid=4065", "title": "澳洲", "text": "澳洲（），全稱（），俗稱「袋鼠國」，係南半球一個國。面積同美國本土差唔多大，全世界排第六，南半球排第二，大洋洲第一。澳洲係世界上最細嘅大陸（睇澳洲大陸），但亦係地球上最大嘅島，而又係唯一一個國土覆蓋整個大陸嘅國。首都係坎培拉，但人口多集中喺各個州嘅首府，主要喺悉尼、墨爾本、布里斯本、珀斯同埋阿德萊德。\n澳洲本身係由澳洲大陸，塔斯曼尼亞同一啲喺太平洋、印度洋同埋南極洋嘅島嶼組成。澳洲東南邊係紐西蘭、北邊有巴布亞新畿內亞同埋東帝汶，而印度就喺西北邊。「澳大利亞」一詞源自拉丁文'terra australis incognita'，譯做粵文即係「喺南方嘅未知大陸」。\n澳洲人均擁有嘅國土面積喺全世界排第四，有多樣嘅自然景觀，包括熱帶雨林、又叫做「紅色中心」嘅沙漠、吸引好多遊客到大堡礁同烏魯汝。澳洲同美國兩個國家並列擁有最多世界自然遺產。澳洲喺多個指數排名，例如生活質素、健康、教育、經濟自由度、公民自由度同政治權利中名列前茅。澳洲積極參與國際事務，係聯合國、20國集團、英聯邦、太平洋安全保障條約、經濟合作與發展組織、亞太經合組織同太平洋島國論壇嘅成員。\n史.\n澳洲大陸喺四萬年前就已經有原住民澳洲人喺度住。直至1770年，英國聲稱澳洲大陸嘅東部係佢哋嘅領土。1788年正式成為英國嘅殖民地新南威爾斯，而且係囚犯流放地。之後至到十九世紀，人口起飛，而且探索咗東部之外嘅地方，其後五個自治殖民地相繼成立。\n喺1901年1月1號，六個殖民地合併，做咗澳大利亞聯邦。自此澳洲一路喺英聯邦入面，以英國君主做國家元首。\n政區.\n澳洲分為六大州（State）、兩大領地（Territory），與及其他較細領地。\n六大州：\n兩大領地：\n其他領地：\n有人住：\n冇人長住：\n除咗聯邦國會有權取締當地政府立嘅例之外，好多時，兩個領地嘅運作模式同其他州一樣。\n外交.\n澳洲政府喺2004年嘅外交白皮書入面講到，基本外交政策係重視同美國嘅關係，同埋藉助經貿往來，促進同亞洲各國嘅關係。另外，佢哋一直以來同紐西蘭嘅關係都好好。\n經濟.\n澳洲係一個發達國家，最主要係靠自然資源賺錢，例如佢嘅旅遊業係靠大量自然景觀吸引外國人。而佢又有發達嘅礦產業同埋畜牧業，專門出口原材料。因為佢係喺南半球，澳洲多數同亞洲交往，例如原材料都係輸出到中國。\n澳洲係全球第12大經濟體，人均國民生產總值排名世界第5，並被瑞士信貸集團選為世界財富中值最高嘅國家。\n澳洲嘅貨幣係澳元（俗稱澳洲紙）。現時流通嘅硬幣分為5仙、1毫、2毫、5毫、1蚊、2蚊（尺寸細過1蚊）；而紙幣就分為5蚊、10蚊、廿蚊、50蚊同100蚊。\n人口.\n人口：20,434,176人（2007年7月估計）\n年齡結構（2007年估計）：\n年齡中位數（2007年估計）： \n人口增長率： 0.824%（2007年估計）\n出生率： 12.02 /1,000 人（2007年估計）\n死亡率： 7.56 /1,000 人（2007年估計）\n淨遷移率： 3.78 /1,000 人（2007年估計）\n性別比（2007年估計）：\n嬰兒死亡率（2007年估計）：\n預期壽命（2007年估計）：\n總生育率： 1.76 嬰兒/婦女（2007年估計）\nHIV/AIDS\n族群組成：\n宗教：\n語言：\n識字率（2003年估計）： \n文化.\n由於以前係英國殖民地，澳洲主流文化本身就係英國文化。由於地理上唔近歐洲，雖然澳洲人口以白人為主，但係喺文化上顯得好孤立。尤其係隨住二次大戰後美國興起，好多澳洲新一代都崇拜以荷里活為主嘅美國文化，原有嘅英國文化就被視為傳統文化。"}
{"id": "4071", "revid": "263", "url": "https://zh-yue.wikipedia.org/wiki?curid=4071", "title": "澳大利亞", "text": ""}
{"id": "4076", "revid": "1418", "url": "https://zh-yue.wikipedia.org/wiki?curid=4076", "title": "布里斯本", "text": "布里斯本（時興粵語及國語譯名）／布里斯班（時興普通話及粵語譯名）／庇利士彬（老套粵語譯名）／Brisbane（英文正名），係澳洲昆士蘭嘅首府，位於該州東南邊緣。以人口計（約一百八十萬）係澳洲第三大城市，僅次於悉尼同墨爾本。布里斯本市政府係澳洲最大嘅地方政府區（Local Government Area, LGA）。\n該城滂住布里斯本河而建，有好多條橋樑連接南北兩岸。"}
{"id": "4078", "revid": "1265942", "url": "https://zh-yue.wikipedia.org/wiki?curid=4078", "title": "布里斯本河", "text": "布里斯本河係位於澳洲昆士蘭東南，流經布里斯本嘅河流，最後入莫爾頓灣，進入太平洋。\n喺布里斯本區有市政府嘅渡輪服務City Cat同埋City Ferry，接載乘客。"}
{"id": "4088", "revid": "187090", "url": "https://zh-yue.wikipedia.org/wiki?curid=4088", "title": "雪梨", "text": "雪梨可以係："}
{"id": "4092", "revid": "1804732", "url": "https://zh-yue.wikipedia.org/wiki?curid=4092", "title": "昆士蘭", "text": "昆士蘭（），簡稱昆州，係澳洲東北部嘅一個州，亦係澳洲第二大嘅州，人口喺澳洲排第三，首府係布里斯班。昆士蘭同其他州好唔同，昆士蘭人口唔係集中喺首府，反而係分散喺唔同嘅主要城市，分別有黃金海岸、柬兹、湯士維、洛咸頓、麥卡伊等等。\n昆士蘭喺亞熱帶，全年都好好陽光，所以好多人叫佢做「陽光之州」（Sunshine State）。\n人口.\n根據2001年嘅統計，昆士蘭嘅人口大概有367萬人喥。而且係全國人口增長最多嘅州。估計喺2005年12月首次超過四百萬（ABS數據），人口增長主要係嚟自其他州嘅移民。\n布里斯班係昆士蘭嘅首府，人口最多，佔全州45.7%，其他城市有黃金海岸、柬兹、湯士維、洛咸頓、麥卡伊等。人口雖然比其他州分散，但東南部始終係人口最多嘅地區。呢區以布里斯班為中心，由沿岸有成200公里長嘅都市群構成，由路沙南至特威德河。\n經濟.\n呢個州農業發達。全國嘅牛奶、香蕉、菠蘿、咖啡、煙草、花生、木材、豆類、蘋果、香蕉、菠蘿、木瓜、荔枝、芒果、穀物、甘蔗、棉花、等都主要喺呢度出產。礦產資源亦豐富，礦產量佔全國24%。主要礦產有鉛、鋅、銅、鈾、鋁礬土、錳、銀、金、鉬、煤、鐵礦砂、石油、天然氣、磷酸鹽、紅金石、蛋白石等等。工業有提煉礦產嘅工廠。另外旅遊業都好發達，主要景點有大堡礁同黃金、陽光兩海岸。"}
{"id": "4093", "revid": "40858", "url": "https://zh-yue.wikipedia.org/wiki?curid=4093", "title": "紐西蘭", "text": "紐西蘭（，），又叫做新西蘭（），老華僑叫鳥施崙或者鳥思倫新金山，係一島國，太平洋西南，或者叫毛利文「奧特亞羅瓦」（Aotearoa），即係「長白雲之鄉」。紐西蘭嘅兩個主要島嶼畀庫克海峽隔開，又同澳洲相距大約1600公里。喺佢嘅南部就係南極洲，北部就同斐濟同埋湯加兩個島國隔海相望。紐西蘭人自稱Kiwi，即係奇異鳥（鷸鴕），係紐西蘭獨有嘅雀，紐西蘭國鳥。\n歷史.\n紐西蘭係最新成立嘅移民國家之一。波里尼西亞移民喺大概1200年到1300年期間抵達紐西蘭，形成當地原住民毛利人。\n第一批已知抵達紐西蘭嘅歐洲人係由荷蘭人亞伯·塔斯曼（Abel Janszoon Tasman）帶領嘅船隊，喺1642年航抵南北島嘅西岸。荷蘭人唔知道南北島係分開嘅，所以全部命名為Staaten Landt（州地）。後嚟先至根據佢哋喺印尼巴塔維亞嘅基地改名為Nieuw Zeeland。而嗰個巴塔維亞基地就係根據荷蘭嘅澤蘭省而命名嘅。\n1769年占士曲（James Cook）開始仔細咁研究紐西蘭，佢先後三次到訪南太平洋同埋紐西蘭，重為紐西蘭畫咗張地圖。但係喺最初嘅地圖版本入面，佢將斯圖爾特島當成係一個半島，而將班克斯半島畫成一個島。曲船引致歐洲捕鯨船喺紐西蘭海域嘅擴增，推動紐西蘭最終成為歐洲殖民地。\n紐西蘭因為《懷唐伊條約》（Treaty of Waitangi）喺1840年成為英國嘅殖民地。懷唐伊條約有英文同毛利文版，英國皇室代表簽嘅係英文版，毛利族群簽嘅係毛利文版。毛利文版嘅懷唐伊條約答應畀紐西蘭毛利族群「tino rangatiratanga」。呢個詞語喺英文版嘅懷唐伊條約被翻譯成「首領位置」，但係喺毛利文就係「自治」嘅意思。由於大家嘅領會唔同，呢個詞語同埋其他嘅一啲問題至今仍然造成政府同埋毛利族群之間嘅芥蒂。譬如關於《海牀和前灘的所有權》歸屬問題。\n1907年紐西蘭從殖民地變成英國嘅一個自治領。其後半世紀內，紐西蘭逐漸更改地位至主權完整嘅英聯邦王國。\n2015年9月2號，紐西蘭政府官方網站決定喺2016年初用新嘅國旗方案，呢次新嘅國旗方案將會用蕨類植物取代原有嘅英聯邦符號，重喺2016年通過全民公投嚟確定係咪用帶有蕨類植物符號嘅國旗。但喺2016年3月嘅第二次公投，超過五成六人支持用返原本嘅國旗。\n地理同埋政區.\n紐西蘭主要由北島同南島組成。南島係紐西蘭面積最大嘅島。南阿爾卑斯山脈縱貫南島，有好多冰川，最高峰係庫克山，海拔3,754米，亦係紐西蘭嘅最高峰。北島嘅山峰比南島少，並且大多係火山，亦都比較多人住。與世隔絕嘅陸地孕育獨特生態環境，尤其係唔曉飛嘅雀，例如奇異鳥。但係地質上，佢唔係「與世隔絕」，佢所在嘅「西蘭大陸」祇不過沉沒咗，其實範圍有兩個格陵蘭咁大。\n紐西蘭劃分為十七地區，其中五區係一元權力機構，下面帶有星號者，破折號後面係主要城市，第一個通常係嗰個地區嘅地區議會所在地。\n政治.\n紐西蘭係一個君主立憲制國家。紐西蘭女皇，伊利沙伯二世係國家元首，由總督代表，總理大臣就係政府首長。紐西蘭無成文憲法。\n紐西蘭實行一院制議會：眾議院，通常有120席個席位。議會選舉每三年舉行一次，選舉採用混合比例制度（Mixed Member Proportional），每個政黨按照政黨選票比例分配席位。喺2005年嘅全國大選入面，毛利黨所贏得嘅選區議席多過佢哋嘅政黨選票，所以議會而家有121席。\n議會入面嘅政黨主要有工黨（Labour Party），國家黨（National Party）同埋一啲細黨。通常大嘅黨派都贏唔到半數以上嘅席位，所以一定要同細黨合作，組成聯合政府。\n紐西蘭歷史上在位最長嘅總理大臣係工黨嘅海倫·克拉克，已經連任三屆。\n經濟.\n紐西蘭經濟發達，屬於發達國家。紐西蘭有好高嘅生活水平，喺聯合國人類發展指數入面排第19。\n喺過去嘅二十年入面，紐西蘭好成功咁由一個依靠農業為主嘅經濟轉型為具有國際競爭力嘅工業化自由市場經濟。\n雖然農業只係佔總勞動力嘅10%，但係紐西蘭嘅出口產品仍然以農產品為主，例如乳製品、肉類、漁產品等等。\n教育.\n紐西蘭兒童五歲入學，法定教育一共13年：其中小學六年，初中兩年，高中五年。\n紐西蘭總共有八間正式大學，按照地理位置由北至南分別係：\n北島：\n南島：\n每個地區都分別有理工學院同教育學院，重有唔同種類嘅高等教育機構。除此之外重有政府資助，喺毛利文化環境入面教育嘅高等教育機構Te Wānanga o Aotearoa，意思係「長白雲之鄉學院」，喺北島每一度都有分校，總部喺漢密爾頓，但係目前只有大概一半學生係毛利人。\n人口.\n紐西蘭嘅人口大概係4,134,200人（2006年3月估計），4,116,900人（2006年嘅人口普查初稿），其中奧克蘭嘅人佔咗大約三份之一，大部份人住喺北島。\n紐西蘭係多元民族嘅國家，除咗英裔嘅人之外，主要有五十幾萬毛利人（土著）同埋十四萬華人，另外有有三萬個法裔居民同埋二萬個韓裔居民。\n文化.\n旅遊.\n喺聯合國教科文組織嘅世界遺產目錄入面紐西蘭一共有三個世界遺產，其中東格里羅國家公園係自然文化雙重遺產，而其餘嗰兩個就係自然遺產。\n生態.\n紐西蘭喺世界動物地理分區上屬於澳大拉西亞區。由於同澳洲大陸一樣喺早期就同其他大陸分離，因此產有好多特有種（67種）。現時記低約有340種鳥類。\n除咗三種蝙蝠（現存兩種）外，紐西蘭再無任何原生哺乳動物，因此紐西蘭嘅鳥類極端特化，並佔據咗生態系統嘅所有位置；例如恐鳥扮演咗鹿或牛嘅角色，哈斯特鷹（或者叫紐西蘭鷹，有史以來最大的猛禽）就扮演咗豹或老虎嘅角色。\n當人類喺800年到1300年到達紐西蘭後，呢啲獨特嘅生態系統開始瀕臨危機。幾個鳥類品種被人捕獵至絕種；然而，大部份嘅破壞其實係由人類帶來嘅其他哺乳動物所造成，尤其係老鼠，另外重有狗、貓、鼬鼠、刺蝟同澳洲袋貂等，飛唔到嘅鳥類（例如奇異鳥）特別咁面臨絕種嘅危機。\n大概三分之二嘅雀仔絕種係喺毛利人嚟到之後先發生，其餘嘅就係喺白人嚟到之後。"}
{"id": "4095", "revid": "130891", "url": "https://zh-yue.wikipedia.org/wiki?curid=4095", "title": "黃金海岸 (昆士蘭)", "text": "黃金海岸係位於澳洲昆士蘭太平洋沿岸嘅城市，人口50萬，係澳洲第6大城市。好近另一個城布里斯班。佢以陽光海灘聞名世界，係好出名嘅旅遊城市。"}
{"id": "4099", "revid": "82608", "url": "https://zh-yue.wikipedia.org/wiki?curid=4099", "title": "黃金海岸", "text": "黃金海岸可以係以下其中一個地方："}
{"id": "4103", "revid": "123770", "url": "https://zh-yue.wikipedia.org/wiki?curid=4103", "title": "港式英文", "text": "港式英文係指響香港，口音同特徵受廣州話影響嘅英文。佢唔係一種混合語言，只係英文受本地影響嘅一個分支。某程度上，同中式英文有關。\n英文係香港嘅法定語言，香港人啲英文喺學校學，唔少都係由幼稚園學起。不過好少小學用英文敎；中學有唔少；大學就差唔多都係用英文敎。商業上，大部份主要用英文。\n響香港開埠早期，識講英文嘅華人好少，唔少都會透過通勝學識一啲英文字。通勝裏面有一兩版係將英文譯返做廣東話讀音。例如，英文（晚餐），就會用中文字寫做「甸那」（din1 naa2）；另外重有好似「柯打」（order）咁。\n發音.\n母音.\n香港人唔留意啲弱讀音："}
{"id": "4115", "revid": "26", "url": "https://zh-yue.wikipedia.org/wiki?curid=4115", "title": "教院拼音", "text": ""}
{"id": "4116", "revid": "1756820", "url": "https://zh-yue.wikipedia.org/wiki?curid=4116", "title": "朱經武", "text": "朱經武（，）係美國物理學家，2001年至2009年做香港科技大學校長。中國長沙出世。\n殊榮.\n朱經武屢獲殊榮，拎過美國科學家最高榮譽嘅（1988年）同埋（1994年），2001年亦都獲頒發工程界最崇高嘅，亞歷山大貝爾同愛迪生等傑出科學家都係呢個獎嘅得主。"}
{"id": "4117", "revid": "171096", "url": "https://zh-yue.wikipedia.org/wiki?curid=4117", "title": "香港科技大學", "text": "香港科技大學（；，縮寫），簡稱科大，係香港第三間大學。響1991年10月招收第一批學生。大學校園響清水灣半島，依山面海，飽覽牛尾海景色。\n科技大學而家有四個學院，分別係商學院、理學院、工學院同人文社會科學學院。截至2021年，大學有學生16848人，教學人員738人。科大仲有喺廣東省開設咗好多研究機構，而位於廣州市嘅香港科技大學（廣州）新校舍亦都會喺2022年開始啟用。\n雖然科大淨係建校三十年，但係已經成為咗亞洲甚至係全球領先各研究大學之一，被認為係世界上發展最快嘅大學之一。喺2021年，科大喺QS世界大學排名第34位同埋泰晤士高等教育世界年輕大學排名第3位。\n歷史.\n香港科技大學係因為1980年代經濟結構轉變而起。因為香港已經進入經濟轉接期，香港政府預期香港會轉向高科技同商業，工商業要求有更多大學生配合。所以當時香港政府就決定起第三間大學，配合呢個需要。咁啱呢個時候中英已經簽咗聯合聲明，英國會響1997年交香港畀中華人民共和國，英軍就一批批撤走。響1986年，響大埔仔嘅高希馬兵房清走用來起香港科技大學，喺之前香港童軍總會重響個地方搞咗個大露營。\n1988年，大學重未起好。吳家瑋就做咗呢間未來大學嘅校長。起緊呢段時間，香港嘅通貨膨脹好犀利，所以好快就超支。到佢起好第一期，超支呢一項就備受各方指責。因為大學設備先進，所以俾社會抨擊係勞斯萊斯大學，俾人話奢侈。另一方面，間大學無用比賽第一名個設計，亦都俾議員質疑。呢啲批評響大學初頭幾年一直無停過。更加弊嘅係，香港賽馬會同政府畀嘅錢係唔夠起第三期，所以吳校長一直周圍搵人捐錢去起埋其餘部份。不過，經過大學多年努力，亦證明到當年投資係物有所值，近來亦唔見有人提起呢啲批評。\n1991年間學校未起好嗰陣，第一批學生已經響尖沙嘴上堂。\n到咗今時今日，香港科技大學已經成為全球其中一間最頂尖嘅大學，科大喺唔同嘅院校排名亦都名列前茅。"}
{"id": "4123", "revid": "259", "url": "https://zh-yue.wikipedia.org/wiki?curid=4123", "title": "輕鐵 (香港)", "text": "輕鐵（；通車嗰時叫輕便鐵路，有段時間叫九廣輕鐵，法例上重係叫西北鐵路），係香港鐵路有限公司營運嘅香港客運鐵路之一；有 12 條路線；車行新界西北嘅屯門區同元朗區之間，全長 36.15 公里。截至2004年，總共有 68 個站，當中有 5 個站接駁港鐵嘅。輕鐵每日運作 19 個鐘。車隊現時有 119 部列車，每部可以載 200 幾人。12 條路線都有佢嘅代表顏色（另外有一條只係喺繁忙時間行駛嘅路線，即 751P，不過路線圖冇顯示）。至於成個輕鐵網，合併前用橙色代表，合併之後就改用泥黃色代表。\n歷史.\n喺發展屯門新市鎮嘅時候，政府已經預咗位去起輕鐵，但係嗰陣重未決定畀邊間鐵路公司去起。政府先喺1982年畀擁有香港電車有限公司嘅九龍倉集團起輕鐵，但係起唔成。最後，政府邀請九廣鐵路公司起輕鐵，最終九鐵喺1984年中決定接納呢個計劃。\n輕鐵第一期喺1988年9月18號正式通車。\n擴展.\n喺1988年同2013年間，輕鐵系統總共有四期發展。\n屯門支線（第二期發展路線）.\n3段支線分別係連接屯門碼頭至友愛、友愛至三聖同埋市中心至屯門東北。佢哋總長5公里，起咗9個車站（兆麟、豐景園、屯門泳池、兆禧、杯渡、何福堂、景峰、鳳地）同埋1個總站（三聖）。喺1992年2月，佢哋全線通車。\n天水圍支線（第三期發展路線）.\n為咗畀天水圍新市鎮嘅居民有輕鐵服務，輕鐵決定喺青山公路主線塘坊村站附近嘅灰沙圍起一條新支線入去天水圍。呢條支線全長2.1公里，共有4個站（坑尾村、天耀、樂湖同天瑞），連接區內主要屋苑，喺1993年1月10號通車。同時，有兩條新線投入服務，就係721線（來往天瑞至元朗總站），同埋722線（天瑞至兆康，之後同612重組成720線）。\n之後到咗1995年，由於天水圍發展得好快，輕鐵又喺天瑞站北面起一條800米左右嘅路軌，加多兩個站：翠湖同埋天水圍（而家叫做天榮站）。\n用車.\n澳洲 COMENG 列車同日本川崎列車喺1997年至2000年間翻髹成新色彩（第一架翻髹電動列車編號係1044，1997年秋季完成翻髹；最後一架係1028，2000年秋季完成翻髹），並喺2002年至2003年間以電子路線牌取代沿用咗10年嘅膠布牌路線顯示（第2版），車尾亦加裝咗電子路線牌。\n以上嘅車唔係固定喺對應路線行駛，有時會有2架電動列車連埋一齊行，俗稱拖卡，車尾會有一塊寫有C字嘅牌，畀後面列車嘅司機識別。拖卡時可載超過400人。\n所有輕鐵列車嘅速度限制最高每小時70公里，一般營運速度每小時30至50公里之間，只有少數距離較長嘅路段，好似藍地至洪水橋段，車速可接近70公里。車廂所有座位都面向車頭。2004年，九鐵公司決定將其中50個車廂嘅部分座椅拎走，留出更多位畀乘客嚟企，工程喺2006年完成。\n2007年中，經運輸署調查後，九鐵公司同意買多22架新輕鐵車廂（第4期列車）以應付九龍南線啓用後嘅乘客量增長，並會喺9月中開始招標。而新輕鐵車廂預計喺2009年初前陸續投入服務。喺2007年11月，九廣鐵路公司正式批出22架新輕鐵車廂（第4期列車）嘅合約畀澳洲（）。\n有關合約已經喺2008年1月25號簽好咗，編號係KRS999。呢22架車由澳洲（）負責車身總體設計，南車浦鎮公司負責成架車生產總裝同調試。第一架車會喺2009年5月交貨，其餘嘅預計喺2010年交埋，總額 3 億左右。而家頭兩架車已經行緊751線同507線。\n路線.\n接駁巴士.\n睇港鐵巴士\n車站一覽·接駁路線.\n輕鐵車站：（按收費分區排列）"}
{"id": "4127", "revid": "207381", "url": "https://zh-yue.wikipedia.org/wiki?curid=4127", "title": "知識", "text": "知識（）或者學問（）就係對某個人或啲嘢嘅認識，呢啲嘢可以係事實、資料，描述說明，亦可以自己學返嚟、人哋教嘅技能。呢啲認識可以係純理論或者實在嘅。\n哲學上，對「知識」嘅研究叫「知識論」。哲學家柏拉圖出名咁定義知識做「合理嘅真信念」。不過，到而家都係冇個人人同意嘅定義，加上大把理論去解釋知識。羅素喺《知識論》一書講到界定知識有幾難：「點界定知識係個問題，好重要𠻹，三個難處我哋要處理。好奇怪：一睇，知識就係信念同事實相符。最難搞就係，冇人知信念係乜，冇人知事實係乜，更冇人知佢地點樣相符，先會令個信念係真。」\n得到知識涉及複雜嘅認知過程：感知、溝通、聯想同推理。由更加實用角度來睇，知識通常俾一堆人、一個社區嚟用，知識亦可以俾人「操作」同「管理」。"}
{"id": "4129", "revid": "158703", "url": "https://zh-yue.wikipedia.org/wiki?curid=4129", "title": "香港考試及評核局", "text": "香港考試及評核局（簡稱考評局，，縮寫HKEAA），以前叫香港考試局（簡稱考試局；），係香港專責安排同統籌考試嘅機構。香港考試局於1977年5月成立，並喺同年8月1號開始執行佢嘅法定任務。考試局成立初期，財政來源主要來自政府，直至1981年開始，考試局先至正式成為財政獨立同自負盈虧嘅獨立法定機構。為咗更有效反映考試局嘅角色同工作，考試局於2002年7月正式改名做香港考試及評核局，以顯示佢除咗繼續主辦原有嘅考試之外，亦非常重視推行促進學習嘅評核工作。\n歷史同發展.\n由1978年開始，香港考試局負責舉辦每年一次嘅香港中學會考（HKCEE）。考試局又喺1979年開始接辦香港中文大學入學資格考試，並改名做香港高等程度會考（已經喺1992年停辦）；1980年考試局更接辦香港大學入學資格考試，並改名做香港高級程度會考（HKALE）。每年報考呢兩個公開考試嘅人數超過100,000人。\n除咗香港中學會考同香港高級程度會考之外，考評局亦為小學同初中舉辦「基本能力評估」。考評局喺2004年首次為全港小三舉辦全港性系統評估，並喺2005年推展至小六，到咗2006年，更將評估推展至中三。\n因應香港高中課程喺2009年開始推行三三四學制，香港考評局喺2012年開始舉辦香港中學文憑考試（HKDSE），取代原本嗰兩個公開考試——香港中學會考同香港高級程度會考。而考評局已經喺2010年舉辦最後一次嘅香港中學會考同2012年舉辦最後一次香港高級程度會考。但係為咗配合重讀生嘅需要，考評局承諾會因應有意重考生嘅人數，喺2011年為重讀生安排重考個別香港中學會考科目，2013年就安排重考香港高級程度會考，呢兩個重考所有考生都係要以自修生身份去報考。\n委員會.\n香港考試及評核局委員會由17個委員組成，分別嚟自中學、高等院校、政府部門同埋專業界別，除咗當然委員外，所有委員都係由行政長官委任。委員會嘅工作範圍，包括負責釐定考試政策同監管香港考試及評核局的工作。\n秘書處.\n香港考試及評核局嘅秘書處由超過300人嘅全職人員為公眾服務，同埋處理考評局委員會同佢轄下事務委員會嘅工作。喺每年嘅考試季度，考評局都會聘用接近8,000個工作人員，擔任試卷擬題員、審題員、閱卷員、校對員、題目核分員、口試考官同監考員，而大部分都係中學同大學嘅資深教師。考評局秘書處由秘書長同副秘書長領導。\n服務.\n香港考試及評核局舉辦以下嘅公開考試同評核：\n香港公開考試.\n以下考試已經停辦：\n爭議事件.\n2020年香港中學文憑試歷史科題目風波.\n喺2020年香港中學文憑試，歷史科一條有關中日關係嘅題目陷入爭議。被政府官員，新華社同香港親中媒體先後批評，引起咗坊間好大爭議，教育界批評政府咁做係對教育界發動文革式嘅政治批鬥，而最終考評局將成條題目作廢。"}
{"id": "4146", "revid": "198212", "url": "https://zh-yue.wikipedia.org/wiki?curid=4146", "title": "第一次鴉片戰爭", "text": "第一次鴉片戰爭係1840年到1842年（大清道光二十年到廿二年）間，英國派兵打大清嘅一場仗，呢場仗嘅導火線，係英國強行向中國推銷鴉片，最後大清打輸咗。鴉片戰爭一般認為係中國近代史嘅開端。\n英國方面成日將第一次鴉片戰爭稱為第一次中英戰爭。有時亦將佢稱為鴉片戰爭，雖然呢場仗只係鴉片戰爭嘅一部分。\n呢場仗一直係斷斷續續進行，期間嘅一系列戰鬥同軍事行動相互之間並無關聯。\n背景.\n大清自康熙以嚟一直收緊外貿政策，只准番商廣東收泊交易。1759年（乾隆二十四年），清廷進一步限制外人來華貿易，批准兩廣總督提出嘅《防範外夷規條》，除咗嚴格限制外人來華貿易之外，更規定武器、米糧、硝磺、鐵鍋、廢鐵同各種鐵器都唔准出口。蠶絲、綢緞出口數量亦都有規定。正正係大清呢種保守嘅鎖國政策，埋下同英國衝突嘅原因。\n由於中國出產嘅茶葉、絲綢等奢侈品喺歐洲好受歡迎，英國人希望中國可以開放貿易。但英國出口嘅羊毛、呢絨呢啲工業製品喺中國就冇乜人候（讀陰平聲或者第7聲），兩國貿易為英國帶嚟龐大嘅貿易逆差（入超）。而英國響18世紀開始實行金本位貨幣政策，而清廷用銀作為貨幣，由於同中國嘅所有貿易要用銀兩折算，令英國要響歐洲大陸買入白銀作貿易用途，金銀一買一賣，令英國人入超。\n為擺脫貿易逆差，英國響佢殖民地印度走私鴉片來華。由於吸食鴉片會上癮，故此中國歷代嚴格控制佢入口。清廷喺雍正年間已明令禁煙。但鴉片販唔理禁令，賄賂清廷官吏，勾結國人，喺廣州對出嘅伶仃洋利用特製快艇進行鴉片武裝走私。由於走私鴉片利潤和味，鴉片走私來華日益嚴重，由道光元年（1821年）嘅四千幾箱，到道光十八年（1839年）間已猛增到四萬零二百箱。令英國出超，並反令中國入超。\n「鴉煙流毒，為中國三千年未有之禍」。鴉片大量輸入，令中國每年白銀外流達六百萬兩，中國國內發生嚴重銀荒，造成銀貴錢賤，出現通貨膨脹，令清廷財政枯竭，國庫空虛。鴉片貿易嚴重更敗壞社會風尚，摧殘人民身心健康，同時更破壞社會生產力，造成東南沿海地區工商業蕭條同埋衰落。\n由於鴉片嘅危害日趨嚴重，使到朝野上下禁鴉片呼聲日趨高漲。1838年底，清朝道光帝頒佈禁煙命，派埋欽差大臣湖廣總督林則徐去廣州負責執行，就係史上著名嘅虎門銷煙。將大部分法律上屬於英國人嘅鴉片全部銷毀晒。\n英華戰前衝突.\n大清同大英因為貿易時有衝突，一方面大清要維持自己天朝地位，而大英亦力求平等交往。\n駐省商務大臣.\n1833年，因為英國畀東印度公司嘅200年對華貿易專利屆滿，英國打算畀各商人自由嚟中國做生意，唔使俾英國駐省商務大臣管。1833年9月10號，英廷命公爵納鼻夏，名威利林尊者，做英國全權大臣。佢帶埋萄魯頓同埋爹鼻士兩個去省城。呢兩個人舊底係東印度公司驗貨官，家下係左右副商務大臣。三個人坐戰船顏頓麥號來華，1834年7月15號到澳門。萄魯頓有事要走先，咁爹鼻士就成為副商務大臣。7月23號，正副商務大臣暨參贊通事等坐戰船顏頓麥去到虎門外面全璧停船。原因係納鼻夏喺英京倫敦已經領有理藩院彭夏士頓密意，凡係英國戰船都唔可以入虎門。7月25號，納鼻夏坐三板到省城，佢稟督憲，話自己係英國使臣，家下呈上理藩院文憑，做駐省商務大臣。督憲唔收佢，重鬧洋商行長伍子垣、葉摭田、盧文錦人等，做乜無護照都畀佢擅入省城，叫納鼻夏去澳門，遲咗就停貿易。不過，納鼻夏仍然留喺省城十三行。\n1834年9月2號，督憲派兵一旗駐十三行，唔畀做生意。又派水兵唔畀人供糧水畀洋人。納鼻夏求救全璧嚴毛賤同埋顏麥頓兩隻戰船，兩隻船入虎門停喺黃埔。官兵見到嚇親，但係戰船無乜動靜，就迫令納鼻夏去澳門。要佢身離省城，同埋兩隻船返去全壁，先至有生意做。納鼻夏9月29號去澳門，跟住又可以做返生意。\n1834年11月11號，納鼻夏喺澳門去世。爹鼻士補位，但係理藩院未准，中朝又唔知佢補缺，好難搞。1835年1月，爹鼻士辭職。於是，頭等寶星羅便臣補正商務大臣個位，阿士他路做咗副商務大臣，參贊二律（又譯義律）做右副商務大臣。\n1835年1月22號，英國帆船亞機利號船主馬當路，由濱哥路去澳門，經過善尊海島，派人想喺度睇下點過沙坦，點之有強盜擄人勒索銀五百，但係船主無錢，唯有兜路去澳門求救。商務大臣開會，義律同船主同通事郭士拉普入城搵督憲，又俾人打，又話稟式唔啱唔受。最後唐官知道事關人命，2月26號救返啲人，交畀羅便臣。\n搬竇.\n經過擄人呢件事，1835年11月，羅便臣同英商就決定搬去伶仃島。一來商船入黃埔，都要領牌照先可以入，伶仃係必經之路，近啲方便啲。二來伶仃島喺虎門以外，唐官理唔到。三來唔似喺澳門咁多掣肘，可以自己保護自己。所以之後，有英船都停船喺伶仃島，或者靈濤（即係大嶼山），或者香港。不過伶仃島有個唔好處，就係夏天成日打大風，好唔方便。所以，西商會議就決定春令就泊香港，商務大臣就由得佢哋。\n道光十五年，1835年12月14號，理藩院彭夏士頓公爵撤咗商務大臣之缺，之後所有商務都交畀二律搞，做咗英廷駐省欽差。二律喺呢日呈上鄧撫憲，另加唐文千字，請求留喺省城辦公。撫憲叫佢留喺澳門，佢上奏畀皇帝愛新覺羅旻寧。道光十七年，1837年3月18號，皇帝批畀佢駐省城辦商務，但一切如舊，唔可隨便入城。因為呢段時期有好多海賊，二律求英廷派多兩架戰船畀佢差遺，保護英商。\n禁鴉片.\n1837年，大清皇帝下禁洋藥（即鴉片），凡係賣洋藥嘅商人都要離開中國。9月29號，省憲督撫要二律凡洋船載洋藥都禁入口，二律答話佢呢個欽差搞得掂。因為洋商賣洋藥，1821年已經得撫憲文憑，畀佢哋泊伶仃、黃埔同省城。1837年11月，二律接到理藩院彭夏士頓文書，以後寫畀撫憲嘅信，都唔會有稟字。佢話呢件事畀撫憲知，撫憲唔開心，唔畀佢留喺省城，要佢返去澳門。\n1838年7月13號，英國水師提督蔑連，搭第七十四號坐駕船和立士利號，帶埋戰船亞利稼連去澳門。蔑連見二律之後，一齊去銅鑼環（銅鑼灣）。二律命賣洋藥嘅船去晒銅鑼環。二律邀撫憲去睇戰船，撫憲話以後文書永絕，往來一定要寫稟字先收。咁啱帆船科路近號船主差度蔑士，轉搭第二隻船逢卑號，由港去省，經過虎門，虎門炮臺炮擊隻船。跟手官兵上船查，問有無蔑連戰船嘅英兵，問過無先畀過。\n紥喺銅鑼灣嘅蔑連，聽到之後即刻坐戰船上虎門龍吉。龍吉度有水師提督關天培，派人話二律不恭，戰船無故灣泊龍灣有違和約。龍吉就話佢嚟質問做乜查英船，藐視英廷，辱佢。重話東印度公司約滿，今後英船由英國皇家保護。\n呢年，督撫奏洋藥之弊。洋商亦陳論洋藥都賣咗好耐，請求照舊貿易，不過唐官堅拒。1839年1月，鄧撫憲傳諭所有賣洋藥嘅洋商都要走，之後有賣洋藥都要伏法。重按黃帝要查封，一定要根絕。2月26號，有唐人賣洋藥，查過後送去十三行正法。洋商都下旗致吊。1839年3月，中國欽差林則徐通告行商洋商，賣洋藥者死，一定要交晒出嚟。3月21號，在省洋人唔可以去澳門，唔准書信。又由黃埔派兵去十三行。\n英國出兵.\n1839年7月，九龍尖沙咀村發生咗林維喜事件。英國水兵喺村內醉酒鬧事，打死咗村民林維喜，林則徐要求英國商務總監義律交出兇手，義律就自己輕判了事。件事因而成為鴉片戰爭嘅導火線。\n8月初，中國禁煙消息傳至英國，英國國會對此進行激烈辯論，喺維多利亞女王嘅影響下，最終僅以271票對262票通過軍事行動：\n10月1號，英國內閣以商務受阻及大英子民生命受到威脅為理由，作出「派遣艦隊去中國海」嘅決定，雖然依據中國法律英國人無權喺中國領土存放鴉片。1840年2月，英國政府任命懿律同埋義律為正/副全權代表，懿律為侵華英軍總司令。4月，英國議會正式通過發動戰爭嘅決議案，派兵侵略中國。同年6月，懿律率領嘅英國艦船40幾艘同士兵4000人嘅機動艦隊從印度出發到達中國海面，標誌著第一次鴉片戰爭正式開始。\n英國出兵嘅深層原因據羅茲墨菲分析，係為咗擁有同巨大嘅中國市場自由貿易嘅機會，從而能夠直接進入中國市場。並且希望清朝政府能夠承認英國係平等國家。而中國以天朝自居嘅傲慢態度，令英國無法容忍遭受輕視或忽視同埋遭受排擠，中國嘅態度喺當時已經進入近代世界嘅國際社會中顯得格格不入。英國將中國嘅拒絕睇成係落後嘅表現，而部分西方人亦有一種必要時訴諸武力，將中國推向近代世界嘅使命感，認為噉對雙方都會帶嚟利益。正係雙方嘅自大，導致正面衝突嘅爆發。\n戰爭經過.\n1840年，英軍到達廣州海面，但俾早已喺當地駐兵準備嘅林則徐擊退，之後轉而攻擊廈門，亦俾閩浙總督鄧廷楨擊敗，不過沿海各省除林則徐同埋鄧廷楨外，都冇事先備戰，因此英軍接著北犯浙江，順利攻陷定海。道光帝因林維喜事件免除林則徐嘅職務，派琦善同英國談判，簽訂《穿鼻草約》，但由於英國提出嘅條件太苛刻，引起道光帝不滿，道光帝於是派奕山為靖逆將軍去廣東指揮作戰，英軍隨即進攻廣州，以死9人代價擊敗2萬中國軍隊，奕山掛白旗向英軍投降，唔單止率領部下撤離廣州重向英軍畀咗600萬銀元做贖城費。8月27號，英軍再次侵入浙江，1842年攻到南京，3月10號中國軍隊反攻失敗後被迫再次同英國談判。\n戰爭結果.\n清政府被迫喺南京嘅靜海寺同英國政府議約，雙方共喺寺內議約四次。1842年8月29號，中國清政府全盤接受英國提出嘅議和條款，喺英軍旗艦「皋華麗」（又譯康華麗）號上正式簽訂中國近代第一個不平等條約–中英《南京條約》，滿足英國大多數嘅要求。\n香港島因此割讓咗畀英國，上海、廣州等五大口岸被迫開放畀英國人貿易同埋居住。\n影響.\n鴉片戰爭以前，中國係一個獨立自主嘅皇權專制國家，清政府行使全部主權；鴉片戰爭之後嘅南京條約以及其後嘅一連串不平等條約，嚴重破壞中國部分主權，鴉片戰爭開啟咗之後百年受到西方殖民主義侵略嘅歷史。\n清中葉自嘉慶、道光年間以後，中國社會已經有種種嚴重問題，包括土地兼併、人口過剩、貪官污吏等，但喺川楚教亂之後幾十年嘅太平，令當時嘅社會問題隱而不現，鴉片戰爭雖然直接影響嘅地區唔多，但對於清朝嘅權威有所打擊，好多社會上嘅問題逐漸浮現，造成較多嘅民變發生，間接促成太平天國嘅興起。\n從歷史嘅宏觀來睇，鴉片戰爭嘅勝負反映當時東西方科技以軍事為主嘅巨大差距。當時只有極少數人物好似林則徐、魏源等，開始對於西方科技嘅進步注意，並寫書介紹西方事物，但包括朝廷在內嘅絕大多數人，並冇因鴉片戰爭而改變對西方嘅睇法，更唔使講對於向來所輕視嘅「夷人」學習。此外，由於五口通商令口岸買辦嘅商人，反而比一般知識分子更先開始接觸學習西方事物。\n戰爭後中國嘅對外政策仍然係旨在「羈縻」。對於《南京條約》嘅不平等性反應並唔激烈，反而對中英兩國文件採用平等體制感到不安。但喺經濟上，對外貿易迅速增長，同時亦對外國開放中國市場。"}
{"id": "4149", "revid": "143999", "url": "https://zh-yue.wikipedia.org/wiki?curid=4149", "title": "水", "text": "水（，）係一種氫氧化合物嘅俗稱，學名叫氧化氫（），純水只含有單一種分子，由兩個氫原子同埋一個氧原子合成。化學方程式應該表達成。水係地球上最常見嘅物質之一，係包括人類在內所有生命生存嘅重要資源，亦係生物體最重要嘅組成部分。\n地球超過百分之七十表面俾水覆蓋，嗰啲地方叫海洋，或者簡單啲叫做海。水分為淡水同鹹水，而鹹水即係所謂嘅海水，佔全球嘅97.5%，而淡水有2.5%。冰佔咗淡水2.5%嘅1.7%，所以用得到嘅淡水（過濾咗嘅）係少之又少。淡水係其中一種全世界都爭奪嘅自然資源之一，太多水叫水浸，太少水叫乾旱。\n水同人.\n水可以發電。係靠地心吸力嘅原理利用水由高地向下衝嗰度衝力推郁部發電機。\n成年人類身體嘅主要成份含有超過百分之八十嘅水，由於水響身體入面負起咗好多好重要嘅工作，譬如散熱、帶走毒素之類，而人體亦會無時無刻排走水份，好似呼吸、屙尿、出汗等等。所以人一定要飲返啲水去補充返不斷喺身體流失嘅水。\n水嘅性質.\n喺常溫常壓下，水係無色無味嘅透明液體。喺自然界裏面，純水超罕見，水通常係酸、鹼、鹽等物質嘅溶液，習慣上仍然將呢種水溶液叫做水。純水可以通過蒸餾作用取得，當然，呢個只不過係相對意義上純水，唔可能絕對冇雜質。水係一種可以喺液態、氣態同固態之間轉化嘅物質。固態嘅水叫做冰；氣態叫水蒸氣。\n喺20℃時，水嘅熱導率係0.006 J/s·cm·K，冰嘅熱導率係0.023 J/s·cm·K，當雪嘅密度係0.1×103 kg/m3時，雪嘅熱導率係0.00029 J/s·cm·K。水嘅密度喺3.98℃嗰陣時最大，係1×103kg/m3，溫度高過3.98℃嗰陣，水嘅密度會跟住溫度升高而減小，喺0～3.98℃嗰陣，水唔跟住熱脹冷縮嘅規律，密度隨溫度嘅升高而增加。水喺0℃嗰陣，密度係0.99987×103 kg/m3，冰喺0℃嗰陣，密度係0.9167×103 kg/m3。所以冰可以浮喺水面上面。\n水嘅熱穩定性勁強，水蒸氣加熱到2000K或者再高啲，都只有勁少量離解做氫同氧，但水喺通電嘅條件下（電解）會離解做氫同氧。具有好大嘅內聚力同表面張力，除咗汞之外，水嘅表面張力係最大，重可以產生明顯啲嘅毛細現象同吸附現象。純水有勁微弱嘅導電能力，但係普通嘅水因為含有少量嘅電解質（好似礦物質、溶解大氣中二氧化碳形成嘅碳酸）而有較強嘅導電能力。\n水嘅來源.\n地球係太陽系八大行星之中唯一俾液態水覆蓋嘅星球。地球上水嘅起源喺學術上存在好大分歧，目前有幾十種唔同嘅水形成學說。有觀點認為喺地球形成初期，原始大氣中嘅氫、氧化合成水，水蒸氣逐步凝結並形成海洋；亦有觀點認為，形成地球嘅星雲物質中原先就存在水嘅成分。另外嘅觀點認為，原始地殼中矽酸鹽等物質受火山影響而發生反應、析出水分。亦有觀點認為，俾地球吸引嘅彗星同隕石係地球上水嘅主要來源，甚至現今地球上嘅水重喺度不停增加。\n水污染議題.\n如果飲咗受污染嘅水，會嚴重損害生物嘅健康。\n水文化.\n古代世界觀入面嘅水.\n水作爲人類生存嘅必需品，人類喺好早期已經對水有所認識。古代西方嘅四元素說，其中一個就係水；四元素說認爲所有嘢都係由地、水、風、火組成，而呢四種元素係有乾濕、凍熱區分，水就係代表濕、凍嘅嘢。中國就有五行學說，水代表所有嘅液體，以及具有流動、潤濕、陰柔性質嘅事物。"}
{"id": "4151", "revid": "1466725", "url": "https://zh-yue.wikipedia.org/wiki?curid=4151", "title": "Travian", "text": "Travian 係一個德國開發嘅免費、以網頁為本嘅 MMOG 戰略遊戲。玩家淨係需要提供一個電郵地址、同自己改一個名、揀好種族同地區，再按確認信嘅連結就可以開始遊戲。由於個音似，喺香港又叫做車肥羊。\n玩家可以喺Travian 入面同數以千計嘅其他玩者溝通，控制自己嘅村莊同人民走向光榮同埋勝利。喺遊戲入面，玩家會扮演一個國家嘅國王或者女王，同其他玩家進行一場資源嘅爭奪戰。遊戲係24小時都喺度行緊嘅，就算玩家登出咗之後，村落仍然會自動採集資源同埋執行玩家登出前落嘅攻擊指令、甚至乎有可能比其他玩家攻擊。\n種族特點.\n遊戲入面有三個種族畀玩家揀，分別係羅馬、高盧同條頓。玩家唔可以喺遊戲中途改變自己嘅種族。後來加入嘅19號伺服器（名為「火與沙」）新加入匈奴同埋埃及兩個種族。\n資源.\nTravian內嘅基本資源有四種：\n另外，起新村重需要用到：\n文明度（Culture Point）\n基本資源取得嘅途徑.\n玩家可以透過自己村落嘅生產，自給自足；亦可以利用士兵搶奪其他玩家嘅資源。戰略嘅選擇，就要由玩家決定喇。\n生產.\n每位玩家開始嗰時都有一個村莊，入面有4個伐木場、4個泥磚場、4個鐵礦同6個農場。透過升級，可以增加村落四種資源每個鐘嘅生產量，另外，村落入面可起鋸木廠、磚廠、鋼鐵鑄造廠、麵粉廠同麵包店去增加資源產量。資源嘅產量係以每小時做單位顯示，隨住時間過去，村民收集嘅資源將會逐一存放喺倉庫同穀倉。\n搶奪.\n玩家可以喺其他玩家新仔保護期過咗之後，搶奪(Raid)其他玩家嘅資源。但係玩家需要建立一定數量嘅士兵(最少2隻兵出征)，如果唔係，就算搶奪冇士兵駐守嘅村落仍然會死兵。條頓嘅Clubswinger(棍棒兵）和羅馬嘅Legionnaire(古羅馬步兵)淨係要生產2個，就可以安全咁返到本身嘅村落；而高盧嘅Phalanx(方陣兵)就需要4個去搶奪，先可以安全咁返到本身嘅村落。另外，唔同嘅兵種有唔同嘅負載量。新加兩個民族方面，匈奴僱佣兵可以勉強用下，埃及奴隸就唔掂。\n文明度（Culture Point）.\n文明度嘅增加同四種基資源嘅採集有啲不同。淨係興建或者增加建築物嘅等級，文明度就會產生。\n唔同建築物會增加不同程度嘅文明度，玩家可以喺透過皇宮/行宮睇吓而家已經產生咗嘅文明度同文明度嘅產量，仲有開設下條新村落或者征服村落需要嘅文明度。\n文明度亦都可以喺村會堂(Town Hall)舉行派對去增加。\n地理.\n每個玩家都有機會喺遊戲裏面嘅空地上發展出新嘅村落，而遊戲入面嘅空地都唔相同。\n各資源區塊數目的上限.\n在同一空地內，伐木區、泥磚場同鐵礦嘅數量由3去到5；稻田的數量喺6或7。\n不過都有例外，例如9田和15田。\n9田.\n擁有3個泥坑、3個伐木場、3個鐵礦同9個農場嘅空地（遊戲中顯示為＂荒廢的山谷＂），稱為9田，都幾罕有。由於穀物嘅生產量會限制士兵嘅數目，所以9田喺遊戲後期幾重要。\n15田.\n擁有1個泥坑、1個伐木場、1個鐵礦場同15個農田嘅空地（遊戲中稱為＂荒廢的山谷＂），稱為＂15田＂，比9田仲罕有。由於穀物嘅生產量會限制士兵嘅數目，所以15田喺遊戲後期好重要。\n各族兵種.\n步兵(Infantry).\n嘅Travian具有最高嘅效率，即係投資較少嘅資源、但係擁有較高嘅攻同埋防；美中不足嘅地方係速度慢咗啲。\n羅馬步兵.\nLegionnaire(古羅馬步兵).\n古羅馬步兵是最基本及全功能的步兵，全面而充足的訓練使他們有不俗的攻擊及防禦力。但就因為攻及守都是中等級數，當與專攻及專守的部隊比較時便會顯出其沒有專長的弱點。\nPraetorian(禁衛兵).\n速度： 6 格（每小時）\n負載： 40 資源\n維持： supply 1\n訓練時間： 0:33:20\n高盧步兵.\nPhalanx(方陣兵).\n高盧嘅防守步兵，防守力佳、成本低、訓練時間短，但攻擊力低，不宜作為攻擊部隊。\n條頓步兵.\nClubswinger(棍棒兵).\n速度： 7 格（每小時）\n負載： 60 資源\n維持： supply 1\n訓練時間： 0:15:00\n棍棒兵是全個遊戲訓練成本最低的部隊。訓練時間短，有中等的攻擊力，但防禦力極差。當面對敵方騎兵時，棍棒兵很可能死傷慘重.\n條件：\n兵營 等級 1\n騎兵(Cavalry).\n效率不及步兵，但速度比步兵優勝。\n羅馬騎兵.\nEquites Imperatoris(帝國騎士).\n速度： 14 格（每小時）\n負載： 100 資源\n維持： supply 3\n訓練時間： 0:55:00\n帝國騎士是羅馬的基本騎兵。他們速度雖然不是全遊戲最怏，但擁有可怕的攻擊力。用來突擊最理想不過。但是需要注意他們的資源消耗量。\n條件：\n馬棚 等級 5, 研究院 等級 5\nEquites Caesaris(將軍騎士).\n最強大既騎兵，比條頓騎士同海頓聖騎好。\n高盧騎兵.\n高盧騎兵係三個種族入面最快嘅。\nTheutates Blitz(雷法師).\n速度： 19 格（每小時）\n負載： 75 資源\n維持： supply 2\n訓練時間： 0:51:40\n雷法師是速度最快的騎乘部隊，攻擊力不錯而且運載量大，最適合用來搶掠資源。而防守力卻非常有限。\n條件：\n研究院 等級 5, 馬棚 等級 3\n條頓騎兵.\n條頓騎兵係三個種族嘅騎兵入面行得最慢嘅。\nPaladin(遊俠).\n速度： 10 格（每小時）\n負載： 110 資源\n維持： supply 2\n訓練時間： 0:50:00\n遊俠擁有良好的盾，對敵方步兵的防守力超強，是很不錯的防守隊伍。但針無兩頭利，防守強的俠客攻擊力弱，而且速度較其他騎兵慢。還有訓練成本高及時間較長。\n條件：\n研究院 等級 5, 馬棚 等級 3\n偵察兵(Reconnaissance troops).\n偵察兵作用在於勘察其他玩家的士兵數量、資源儲備和防衞設施(城牆與宮殿)的等級。而且只有駐守偵察兵，方能發現敵方的偵察行為。當你既偵察兵被來偵察方的偵察兵數量為多, 敵方的偵兵就會住死,不會得到任何你的資訊。 另偵察是按攻擊, 不是搶奪。\n條頓偵察兵.\n條頓偵察兵係唯一喺軍營生產嘅偵察兵，由於係步兵，所以速度比其他種族嘅偵察兵慢，每個鐘行得9格。但可以反偵察。\n衝撞車(Ram).\n具有拆毀城牆的能力，速度極慢，與攻擊部隊隨行時可令部隊獲得少量攻擊加乘(遊戲說明中並無顯示)。\n投石器(Catapult).\n出擊嗰陣唔一定有步/騎兵陪同，不過沒有步/騎兵保護嘅話，很容易會被敵方防兵消滅。\n拓荒者(Settler).\n擁有3個開拓者(Settler)和足夠的文明度(Culture Point)，便能建設新的村落。\n羅馬開拓者.\n羅馬開拓者嘅成本中等。\n高盧開拓者.\n高盧拓荒者係三個種族嘅開拓者(Settler)入面成本最平嘅。\n條頓開拓者.\n條頓拓荒者係三個種族嘅開拓者(Settler)入面，唯一有攻擊力嘅。\n條頓拓荒者係三個種族嘅開拓者(Settler)入面成本最貴嘅。\n參議員/司令官/族長(Administrator).\n參議員/司令官/族長可以同敵方嘅村落進行游說，令到佢哋加入自己嗰面。條件係有足夠設立新村嘅文明度(Culture Point)。\n如果參議員/司令官/族長有步/騎兵陪同嘅話，就可以確保將敵方嘅守軍殺死晒，先至由執政官游說村落。\n用執政官Attack嗰陣，一定要用Normal Attack，先可以減低敵方嘅忠誠度(Loyalty)\n羅馬參議員.\n羅馬參議員係三個種族嘅參議員/司令官/族長入面，攻擊力最勁嘅，防步兵同埋防騎兵就最差。\n高盧族長.\n高盧族長係三個種族嘅參議員/司令官/族長入面，速度最快嘅，每個鐘可以行5格。\n條頓司令官.\n條頓司令官係三個種族嘅參議員/司令官/族長入面，成本最平嘅。\n條頓司令官嘅研發要求最低，集結點(Rally Point)淨係要Lv.5就得。"}
{"id": "4154", "revid": "8", "url": "https://zh-yue.wikipedia.org/wiki?curid=4154", "title": "1996年八仙嶺山火", "text": "1996年八仙嶺山火係指香港新界八仙嶺喺1996年2月10號發生嘅嚴重山火。呢場災難總共奪去咗五名師生嘅生命。\n為咗紀念呢次慘劇，事後港英政府喺八仙嶺起咗一座「春風亭」，畀市民同行山人士悼念罹難嘅師生。\n經過.\n1996年2月10號，54名香港中國婦女會馮堯敬紀念中學嘅師生，喺八仙嶺仙姑峰登山遠足嗰時，突然俾山火圍困。\n漁護署同消防處及民安隊出動超過200人撲救，飛行服務隊亦派出兩架直升機輪流掟水彈。\n山火燒咗40個鐘之後，喺第二日上晝11點先全部救熄。\n災難發生嗰時救護車必須要先將傷者送到屬區之內最近嘅急症室，然後先可以轉送到設備較完善嘅醫院急救，導致救護車最少要行多超過四公里，有傷者重一度要兩次上落救護車，期間延誤咗傷者嘅醫治。\n社會回響.\n件事讚捨身救人嘅先生。教協會同商台嘅鄭經翰，發起募捐，最後籌得善款成千萬，幫死者家人同火燒傷嘅學生。當時民政事務署長李麗娟亦去幫受傷嘅細路 。"}
{"id": "4155", "revid": "861053", "url": "https://zh-yue.wikipedia.org/wiki?curid=4155", "title": "至Net奇兵", "text": "至Net奇兵（Code Lyoko）係一套法國出產嘅卡通片。佢有日本動畫同電腦合成動畫嘅特色，由同埋門士戈夫（Moonscoop）動畫公司聯合製作，分別由法國3電視台（France 3）：運河J（Canal J）（法國）、青年電視台（加拿大）、卡通網絡（美國，英國）同香港無綫電視喺2003年至2005年間播映。 \n劇情.\n至Net奇兵係有關四位卡迪中學嘅學生（傑理明、阿奇、治狼同尤美）喺卡迪中學附近嘅廢棄廠房裏面揾到控制一個名叫利奧高（Lyoko）嘅虛擬世界嘅超級電腦，並嘗試幫一個叫做亞烈達嘅虛擬人物離開利奧高同埋進入真實世界（簡單來講，就係將亞烈達實體化）。\n一個巨大嘅數碼實體叫做山拿，佢想佔據世界嘅野心將掌管利奧高嘅超級電腦破壞咗。如果佢哋能夠令亞烈達揾到一座活化咗嘅高塔，佢就可以將高塔滅活化嚟防止山拿嘅攻擊。之後，部超級電腦就可以將時間倒流到攻擊之前，除咗嗰五個人之外，嗰段時間嘅記憶都會消失。為咗令過程更加完美，佢哋必須確保所有同學同埋老師冇被山拿殺死，因為時光倒流唔可以令死人復活。\n另外一個問題係山拿係超級電腦，喺「大日子」，傑理明發現山拿嘅力量會隨住每次時光倒流得到嘅數據，逐漸變得強大。\n由於佢哋需要停止山拿嘅襲擊，治狼、阿奇同尤美進入利奧高去幫亞烈達打敗山那嘅怪獸同埋滅活化高塔。傑理明喺工廠操作超級電腦，追蹤佢哋喺利奧高嘅位置同監察佢哋嘅生命值。如果其中一個幫亞烈達嘅角色損失所有生命值，佢哋會離開利奧高。但係亞烈達冇「真身」，如果佢損失所有生命點，佢會永遠消失。\n雖然佢哋都想將亞烈達實體化，但係山拿將病毒植入亞烈達嘅身體度，防止自己被熄機（山拿一「死」（熄機），亞烈達都會死。）亞烈達繼續住喺地球，但係都要滅活化高塔。每一次行動完成嘅時候，傑理明都要將亞烈達實體化一次，唔似其他成員會自動實體化。\n喺第二輯最後，傑理明發現原來山拿冇將病毒植入喺亞烈達嘅身體度，反而係偷走咗佢喺地球上生活過嘅記憶。\n至Net奇兵喺香港.\n無綫電視翡翠台喺2005年5月播出第一輯中文版（共26集），但由於唔係太受到歡迎，所以喺2006年播出第二輯英文版（都係26集）嘅時候，已經改喺明珠台嗰度播。第二輯已經喺2006年4月28號做晒。2006年9月11號開始喺放學ICU播出第二輯中文版，同年10月16號播完。\n集名.\n《至Net奇兵》而家播咗四輯，下面係每集嘅名。\n註：因為美國卡通網路唔係順序播（例如第49集Franz Hopper，喺美國係47集），所以喺YouTube睇到嘅英文版次序同原本有唔同。"}
{"id": "4160", "revid": "233390", "url": "https://zh-yue.wikipedia.org/wiki?curid=4160", "title": "仆街", "text": "仆街（）係廣東話入面一個好常見嘅俗語。喺香港同埋廣東等地區經常有人掛喺口邊，亦都有喺塗鴉度出現。喺中學入面、傾閒偈之間、MK人對話之中，「仆街」呢句俗語嘅出現率係特別高嘅。相比起「屌」之類嘅粗口，「仆街」其實唔算係粗俗，最多只有死傷意思，亦冇性暗示。\n意思.\n喺廣東話之中，「仆街」原本係黑社會嘅用語，係指仆臥喺街上，死喺路邊冇人收屍，暗指眾叛親離或者親信俾人誅晒。現今都好少人知道佢嘅原意，於是「仆街」一詞開始降級，變為強調情感之用，更有人按字面就噉解為跌倒、仆親。\n寫法.\n有指正寫係扑街，其中「扑」唔係「撲」簡化字；亦有考證話寫成踣街至啱；兩個嘅發音同意義都啱路數，不過極少人採用；正寫存疑。另外有粵語「曲街」、「福佳」同扒街及國語「不該」及英文「PK」、「HiHi／Hi Hi」同「poor guy」等避諱代稱。\n文法及應用範例.\n而家嚟講，仆街一詞喺實際應用嗰陣主要會有四種意義：\n以下進一步介紹下唔同詞型嘅運用：\n其他用法.\n仆親／跌倒.\n仆街可以泛指跌倒，例如：\n唔好運.\n仆街可以指自己或者其他人嘅運氣唔好。例如：\n諧音.\nPK.\n英文「PK」嘅常見意思有決戰／毆鬥，亦都可以代表足球射十二碼（Penalty Kick）。\n不過因為有時為咗唔想咁粗俗，就搵仆街英文拼音－\"POOK GAI\" 嘅縮寫：「PK」來代替，用法其實同仆街係一樣。例子：\nPoor Guy.\n英文「Poor Guy」照譯就係窮人，但有時因場合唔方便講仆街或PK，或會用「Poor Guy」代替。好似：嗰條Poor Guy好狗呀！\n不該.\n用國語讀不該，聽落似用粵語講嘅「仆街」，黃毓民做香港立法會議員時，曾經喺開會時用國語講好多次「不該」，疑似有此意味。\n曲街.\n以「曲街」代替「仆街」原本係佛山一帶嘅粵語南番順方言嘅避諱講法，後嚟開始喺香港嘅網上討論區廣泛咁用，通常係用嚟做避開俾討論區過濾河蟹嘅替代詞。\n福佳.\n改編歌《福佳始終有你》令諧音詞「福佳」廣為人知。\n扒街.\n將「仆街」讀歪些少就係扒街（），字面意思差唔多。"}
{"id": "4161", "revid": "1858953", "url": "https://zh-yue.wikipedia.org/wiki?curid=4161", "title": "屌", "text": "屌（，），俗寫𨳒，原本意思係男人陰部；之後引申出（企喺男方角度）形容性交時，陰莖抽插陰道動作嘅意思，此義相當於官話嘅肏（俗寫成「操」）字所指；古時官話就已經會用個「屌」字嚟鬧人。\n多數忌諱字詞嘅意思都會越用越濫；「屌」唔係例外，喺性交動詞意義上，可以泛指各種插入式性行為。\n粵語.\n「屌」指男陰時，同「勢」對應；前者係個方言俗字，後者見於文言經典。今時今日喺粵語，「屌」係五個所謂粗口字之一，大致有四個意思：一、啲嘢唔順嗰陣，有人會嗑「屌！」噉樣感嘆，所以亦算係一個助語詞；二、亦都會用來表示「扑嘢」；三、用「屌」字嚟鬧人，幾乎只會強調對被鬧者嘅不滿，同色情無關——譬如，甲鬧乙：「屌你老母……」並唔代表甲想同乙個阿媽搞嘢或者批評乙嘅阿媽；甲亦都可能係女性；四、指鬧人呢個行為；「屌人」好多時係指「大鬧人哋」，期間亦都未必用到個「屌」字。\n官話.\n大陸.\n會用正字「肏」、「入」（將「肏」拆走下半截得出），以及「肏」或「入」嘅多個近音字。。\n臺灣.\n响當今臺灣國語，要粗鄙談性或者傳遞悲憤情緒時，總係靠「幹」同「肏」等字表達。「屌」喺台灣解做「好勁」，通常用於口講，唔係忌諱字，流行意思同廣東口語嘅大相徑庭。喺大陸普通話，該字定位介乎上述兩種狀況之間。\n頭號禁字.\n喺粵語地區嚟講，「屌」可以話係頭號禁字，由於呢個字喺粵語嚟講性質相當有侮辱性同攻擊性；語帶憤恨噉用，就幾乎等於撩交嗌／打。\n香港.\n喺香港，雖然無公開嘅官方文件指明話呢個字係粗口，但係暗地裏有共識，都將呢個字列做粗口兼避用，而政府部門實際上會要喺嚴肅場合道用呢個字嘅人付出代價。喺要靠牌照運作嘅電視、電台等即時傳播媒界，「屌」直頭係頭號禁字，有講「屌」就要用「嘟」一聲去冚住佢，而喺電影出現「屌」，亦都會帶來被評為三級片嘅風險。傳播媒體唔畀講，係根據《廣播事務管理局條例》，但同樣無列明粗口定義，只要有人投訴，就當係粗口（經考察後）。其實傳媒機構有內部守則，講明「屌」字屬粗口。喺立法會會議道講，就隨時會俾主持人下令收聲，甚至趕離場。話雖如此，香港嘅有牌電台同電視台，都有大把直播新聞節目隔唔澌呢個字；喺激烈示威嘅現場，憤怒民眾同失控差人冇停嘅「互屌」（粗鄙對鬧，尤其是狂嗌有個「屌」字嘅詞句嗰種）嘅聲，往往會經大氣電波傳播到出去；每當幕後人員發現唔對路，就可能會消音一陣間，不過反應多數都唔夠快；觀眾同聽眾依然會斷斷續續噉聽到好多橫飛嘅粗口。\n「屌」字因為用途廣泛，堪稱「百搭」，所以成為香港人最常用粗口。\n2017年3月26號第五屆行政長官選舉裁定問題選票嗰時發現一個選委喺選票上寫上「屌」字嚟宣泄對小圈子選舉嘅不滿。\n字源.\n其實屌字因為意思粗鄙，所以用字去正經記錄嘅人唔多，坊間往往誤解佢有音無字，亦出現咗好多求其寫法，好似「肏」、「丟」、「吊」、「𨳒」、「掉」、「丢」、「小」、「挑」同「刁」等。《康熙字典》就以「屌」字為正寫，《李氏中文字典》同《香港粵語詞典》就以「𨳒」做正寫。至於選字究竟係從古（「屌」）定係從眾（「𨳒」）好啲，未有定論。由於「屌」見於古文言經典，各個電子中文編碼系統，喺好早嘅版本都就已經開始支援。相反，「𨳒」喺中文之中，只係個近代嘅新造字，到咗1999年，先至隨着官方嘅香港增補字符集收錄，而納入規範當中。\n臺灣講「屌」.\n屌字嘅官話發音係（ㄉㄧㄠˇ［注音］；diǎo［漢語拼音］）。傳媒上嘅新潮用法，源自臺灣MTV channel一段宣傳：「MTV音樂台，好屌！」。呢句嘢由有「廣告教父」之稱嘅孫大偉創作出嚟，原本意思係：「音樂是有重量的」，形容音樂打動到人嘅能力。廣告出咗街之後，臺灣人亦更加流行噉樣用呢個字，好多人鍾意用「好屌！」去形容一啲好正，令人動容嘅嘢。\n越南文講法.\n屌字嘅北越用個「địt」字，讀[ɗit˩]，接近粵音嘅「秩」。\n屌字嘅南越用個「đụ」字，讀[ɗʊu̯˨˧]，接近粵音嘅「dou⁵」。通常係同個「má」字一齊用，「đụ má」，讀 ̣[ɗʊu̯˨˧ ma˦˥]，接近粵音嘅「（dou⁵）媽」，就係「屌你老母」嘅意思。\n經典凡例.\n江浙方言同客家話入面，「鳥」、「屌」同音，所以亦有人用「鳥」當「屌」字寫，例如《水滸傳》入面，施耐庵就用「鳥」做「屌」：「武松指着蔣門神，說道：『休言你這廝鳥蠢漢！景陽岡上那隻大蟲，也只三拳兩腳，我兀自打死了！量你這個直得甚麼！快交割還他！但遲了些個，再是一頓，便一發結果了你廝！』」\n金朝董解元《西廂記諸宮調》卷三亦出現屌字：「怎背誦《華嚴經》呵？禿屌！」\n袁崇煥：「掉哪媽！頂硬上！」"}
{"id": "4166", "revid": "1861778", "url": "https://zh-yue.wikipedia.org/wiki?curid=4166", "title": "廣東話粗口", "text": "粵語粗口係啲粵語嘅粗俗字詞，字義多數本身係性器官、性行為或者咒人死傷。狹義上，只係得下節介紹嗰五個字，統統同性有關。\n粗口未必一定用喺鬧人，有啲人講嘢會句句夾啲粗口落來去，純粹習慣咗。同世界大多數地方一樣，粗口有時會令聽者難受，視講粗口者無家教、無教養。亂用粗口者稱之為爛口，粗口爛舌，把口講粗晒。有啲地方禁止講粗口，嚴重會犯官非，雖則執法判案都甚為罕見。廣播大多數情況，粗口都唔可以出街。\n有啲人會專登玩弄粗口，以示其反叛一面，觸犯禁忌。\n廣東話粗口五字.\n由於粵文唔普及同文人用字忌諱等原因，有段好長嘅時間，冇乜人識得五個字嘅傳統寫法。有人造出新字嚟代表，而用門字加個讀落相似嘅簡單字嘅組合，特別流行，甚至喺1999年入澌香港政府嘅《香港增補字符集》，方便用喺電腦度。佢地俗稱「門氏五虎將」、「一門五傑」或者「粗口五傑」，分別係：\n用法.\n佢哋各有意思同用法，每個都可以獨當一面，而且可以互相配搭或者交換用。例如：\n第啲粗俗嘢.\n有啲未至係歸入粗口，主要係咒人話或者粗口諧聲。佢哋無一門五傑咁露骨，都係用嚟鬧人或者發洩。有啲人都忌呢啲，但有啲唔當係粗言，完全無禁忌。\n呢啲經已無禁忌：\n有啲通到香港電檢處審查，喺一啲2B級或以下嘅電影入面出現，例如：\n𨳒係陽具插閪嘅動作，屌係吊嘢嘅動作，而且發音有唔同。\n粗口文化.\n爆粗係禁忌嘅話，人就諗啲計間接講粗口。\n諧音.\n粗口譯做英文.\n有時都會倒返轉，借廣東話嚟意譯成外語粗口諧音。例如：\n次文化.\n當年香港有本綜合式漫畫，叫做【玉郎漫畫】，每一期中間都會加插一頁專欄叫做【太公報】，由漫畫家甘小文所主編，用報紙嘅形式嚟登。專欄同讀者上另類嘅自然教育同埋體育堂：\n自然教育\n體育科\n打油詩.\n以下一首諧音打油詩曾經輯錄喺黃霑嘅《不文集》，周星馳主演電影《唐伯虎點秋香》嘅一幕比試戲，《古惑仔》系列嘅《戰無不勝》。\n實例.\n廣東人有時會用一連串粗口對鬧。出名嘅例有巴士阿叔同廣州巴士阿叔。\n公衆人物喺公開講粗口唔多，但都有啲踩鋼線嘅例："}
{"id": "4167", "revid": "119458", "url": "https://zh-yue.wikipedia.org/wiki?curid=4167", "title": "喬治布殊", "text": "喬治布殊（，）係第四十三任美國總統，喺2001年至2009年就任。\n佢阿爸係美國前總統老布殊，係美國史上第二次由父子先後擔任總統（第一次係約翰·亞當斯同埋約翰·昆西·亞當斯）。佢任內嘅副總統係切尼。\n喬治布殊喺任內最為人所知嘅政績，莫過於佢先後攻打過阿富汗、伊拉克，佢將呢兩場仗當做反恐戰爭，為和平、民主而戰，確保世界安全。呢兩場戰爭結束咗原有獨裁者嘅統治，但亦都打死打傷好多平民，同埋美軍士兵死亡人數重節節上升。所以唔少反戰分子都成日批評喬治布殊，話佢先至係危害世界和平嘅恐怖份子。\n喺2008年12月15號，布殊訪問伊拉克期間，佢响新聞發佈會俾一個伊拉克記者近距離掟兩隻鞋，但都唔中。2009年1月20號卸任畀奧巴馬，之後返番佢鄉下德薩斯州。\n出面網頁.\n&lt;br&gt;"}
{"id": "4170", "revid": "13", "url": "https://zh-yue.wikipedia.org/wiki?curid=4170", "title": "孔子", "text": "孔子（，），子姓孔氏，名丘，字仲尼，係生於中國春秋末期嘅思想家同教育家。佢係魯人，卽家下山東曲阜。佢嘅學說後世人稱爲儒家，係儒家創始人。喺漢代起，中華文化就以儒家爲經緯。孔子同儒家思想，深遠影響古代中國，同埋朝鮮等周圍嘅國。後世尊稱孔子爲萬世師表。\n二百年後戰國時，儒家出咗另一要人孟子。孔孟並爲人稱頌。孔子爲大成至聖，至聖，而孟子則爲亞聖，僅次其後。而儒家中，有所謂孔曰成仁，孟曰取義。\n生平.\n孔子祖籍喺今日山東境。祖先爲殷商當地貴族，同殷商都係子姓。周國滅殷商，分封魯國，由姬姓所領。孔氏世代爲大夫，但到咗佢嗰代，家族式微。孔子阿爸係叔梁紇，好老先至生咗孔子。三歲嗰陣叔梁紇過咗身，孔子就一直跟住阿媽生活。\n孔子後生嗰陣曾經做過官，主要係管理倉庫，生活鬼咁艱難。佢就喺呢個時候發憤讀書，三十歲左右就開始收徒。相傳佢有弟子三千個。\n卅五歲嗰陣，孔子走到齊國，本來齊王睇起佢，但冇封佢做宰相。孔子就返番魯國講學。其後孔子又俾魯國起用，曾經同齊國齊景公會於夾谷，成功攞番魯國嘅汶陽。之但係孔子同魯國國君不時有意見，於是周遊列國十四年，之但係都冇受到重用。\n到咗七十歲孔子俾魯國請返去，但一樣冇受到重用。孔子就喺呢段時間整理典籍。五年後孔子逝世。\n思想.\n孔子生於東周春秋時代，當時周國王權，都唔係咁控制到諸候，周公所立嘅封建，都漸爲崚夷，各國開始擴張，增城廓，互有攻伐，此原爲封建所不容。之不過，雖有戰事，但戰事仍然守周禮，出師要有名，出於道德，未壞到無所不用其極，謹止貴族間嘅車戰，無後尾戰國咁慘烈，波及平民。然而，大夫亦唔受禮約束。故此，孔子仍有希望，可以勸國君人臣，回復到舊時守各字名份，按禮做事。\n孔子言論，由弟子記入《論語》，編集成書。裏面全係零散對答。而當中以講仁最多。論語有六十六處講仁，但無一處解釋一樣。儒學目的係修行到聖人一樣。而對人性本善定本惡，都各有主張。如孟子主張性本善，而荀子主張性本惡。孔子並無特提及人性本善定本惡，但明示要時時警惕自己，以防不仁，隱含性本惡之意。孔子極重禮，主張無論點唔願，都要守禮。\n名句.\n語出《論語·學而》：「子曰：『學而時習之，不亦說（悅）乎？』」王肅注：「誦習以時，學無廢業，所以為悅。」王釋「學」與「習」為一義，似專指誦讀。但孔子教人學「六藝」，包括禮、樂、射、御、書、數，「誦習」只係「一端」（見劉寶楠《論語正義》）。皇侃疏「時習」講：「凡學有三時。」一指年歲，二指季節，三指晨夕。近人蔣伯潛認為「學是知新，習是溫故」（《十三經概論》）。\n語出《論語·學而》：「子曰：『君子食無求飽，居無求安，敏於事而慎於言。』」又《論語·裏仁》：「君子欲訥於言而敏於行」。義相同。意為做事勤奮敏捷，說話卻謹慎。朱熹注：「敏於事者，勉其所不足。慎於言者，不敢盡其所有餘也。」（《論語集注》）又釋：「事難行，故要敏；言易出，故要謹。」（《朱子語類》卷第二十二）另外喺《荀子·子道》、《韓詩外傳》、《說苑·雜言》等篇都有孔子語子路「慎言不嘩」嘅記載。\n語出《論語·為政》：「子曰：『學而不思則罔，思而不學則殆。』」「罔」，迷惘。鄭玄注：罔，猶罔罔無知貌。「殆」有兩義：一為危殆，疑不能定。一為疲殆，精神疲怠無所得。當從前解。呢句可以同「溫故而知新」章合參。近人楊樹達注：「溫故而不能知新者，學而不思也，不溫故而欲知新者，思而不學也。」（《論語疏證》）孔子佢首先提倡學思並重，畀孔門弟子好深嘅影響。如子夏話博學近思，《中庸》話博學慎思，都認為學思唔可以偏廢。\n語出《論語·為政》：「子曰：『人而無信，不知其可也。』」鄭玄注：「不知可者，言不可行也」。孔安國注：「言人而不信，其餘終無可」。朱熹話：「人面無真實誠心，則所言皆妄。」（《朱子語類》卷二四）近人蔣伯潛區分信有二義：「說話必須真實；說了話必須能踐言。」（《語譯廣解》）孔子及後儒極重信，「言忠信，行篤敬」（《論語·衛靈公》）係孔門嘅處世原則。\n語出《論語·裏仁》：「子曰：『君子欲訥於言而敏於行』」。包鹹注：「訥，遲鈍也。言欲遲而行欲疾。」朱熹引謝良佐注曰：「放言易，故欲訥；力行難，故欲敏。」《論語》中重有許多同義之句：「慎言其餘，則寡悔」（《為政》）、「古者言之不出，恥躬之不逮也」（《裏仁》）、「君子恥其言而過其行」（《憲問》）等，都可以反映孔子一以貫之嘅重行慎言諗法。睇上面「敏於事而慎於言」。"}
{"id": "4178", "revid": "14", "url": "https://zh-yue.wikipedia.org/wiki?curid=4178", "title": "無線電視", "text": ""}
{"id": "4183", "revid": "158703", "url": "https://zh-yue.wikipedia.org/wiki?curid=4183", "title": "垃圾", "text": "垃圾（原寫擸𢶍）或者廢物係唔需要嘅固體物質。喺人口密集嘅大城市，垃圾處理係令人頭痛嘅問題。常見嘅做法係收集後送去堆填區，或者係用焚化爐焚化。但兩者都會製造環境問題。堆填區處理不當會污染地下水同發出臭味同CH4，而且好多城市可供堆填嘅面積將會越嚟越少。焚化則無可避免會產生有毒氣體污染空氣，產生嘅二氧化碳會加劇地球暖化。多數城市都喺度研究緊減少垃圾嘅產生，同鼓勵資源回收。\n文化.\n垃圾亦可以係形容詞，形容一啲差、冇用嘅嘢，例如低劣嘅電影、電視劇集、產品、文章等等。來形容人都得，會帶貶意。"}
{"id": "4186", "revid": "198212", "url": "https://zh-yue.wikipedia.org/wiki?curid=4186", "title": "披頭四", "text": "披頭四樂隊（The Beatles，亦譯作「甲殼蟲樂隊」，因團名 Beatles 嚟自甲蟲 Beetles 嘅典故）係嚟自英國利物浦嘅著名四人搖滾樂隊組合。佢哋喺1962年同 EMI 百代唱片公司簽約錄製唱片。1963年初，單曲唱片《Please Please Me》登上英國排行榜嘅首位。1964年，披頭士首次去到美國演出。1966年喺東京嘅日本武道館舉行咗大規模嘅音樂會，1966年8月29號晚喺三藩市舉行最後一場嘅收費現場音樂會。1970年4月10號，成員保羅麥卡尼個人專輯中嘅話畀媒體視為宣布樂隊解散，1970年12月31號，保羅正式起訴樂隊其他三位成員，要求結束樂隊合作同埋指明管理並分配樂隊財產嘅正式人選。"}
{"id": "4187", "revid": "1685548", "url": "https://zh-yue.wikipedia.org/wiki?curid=4187", "title": "男人", "text": "男人（又叫佬，男性）即係公嘅人類，同女人相對，未成年嘅男人通常叫男仔。男性呢個名，可以表示生物學上嘅性別劃分，基因有XY染色體嘅人，又可以指文化上嘅性別角色，或者兩者都有。\n生物學.\n男人之所以成為男人，全靠Y 染色體。Y染色體令胎發展出男人最重要嘅生殖器官睾丸（俗稱膥或膥子）；睾丸會製造大量叫嘅男性賀爾蒙，令男人身體發展出男人嘅性徵，例如比女人更發達嘅肌肉。\n生殖系統.\n男人同女人嘅生殖系統好唔同，最明顯係男人嘅外生殖器官露出一條脧脧同一個膥袋，而膥袋裏面吊住嘅係兩粒膥子，單憑肉眼就可以隔住膥袋睇到兩粒膥子嘅輪廓。\n男性健康.\n男人平均壽命係短過女人。通常男人平均都比女人短五年命。響六十歲時，男對女係81比100，再老啲，就係53比100。\n性別角色.\n男人散發出嚟嘅男子氣概可以叫做男人味。"}
{"id": "4188", "revid": "42683", "url": "https://zh-yue.wikipedia.org/wiki?curid=4188", "title": "牛頓", "text": "牛頓（），全名艾碩·牛頓爵士（，儒略曆1642年12月25號—1727年3月20號，格里曆1643年1月4號—1727年3月31號），係英國數學家、科學家同哲學家，同時係當時煉金術嘅熱衷者。佢喺1687年7月5號發表嘅《自然哲學的數學原理》提出嘅萬有引力定律同埋佢嘅牛頓運動定律係經典力學嘅基石。牛頓重同萊布尼茲各自獨立咁發明咗微積分。佢總共留低咗50幾萬字嘅煉金術手稿同100幾萬字嘅神學手稿。\n有人認定牛頓為最偉大嘅科學家。佢嘅萬有引力定律係人類史上第一次將天上嘅運動同埋地上嘅運動統一起嚟，為日心說提供咗有力嘅理論支持，使到自然科學嘅研究最終擺脫宗教嘅枷鎖。\n牛頓亦發現咗太陽光嘅顏色構成，重整咗世界上第一副反射望遠鏡。\n由於發現咗引力，「Newton」呢個字成為量度力度嘅單位。\n2005年，英國皇家搞咗一場「邊個係科學史上最有影響力嘅人」嘅民意調查，喺被調查嘅皇家學會院士同網民投票入面，牛頓畀人覺得比愛因斯坦重有影響力。\n點評.\n孫文讚過牛頓係一個好聰明、好有學問嘅人。但孫文亦發現一件好有趣味嘅故事，證明牛頓做事，唔係件件事都係好聰明。"}
{"id": "4189", "revid": "158703", "url": "https://zh-yue.wikipedia.org/wiki?curid=4189", "title": "可口可樂", "text": "可口可樂（；），簡稱可樂（），係美國廠商可口可樂公司喺世界各地生產嘅汽水。\n歷史.\n1885年，可口可樂由美國人John Pemberton發明。\n譯名.\n據講，可口可樂最初喺20世紀20年代叫「蝌蝌啃蠟」，因為個名好怪，唔好賣，於是可口可樂公司公開登報徵求譯名，懸賞350英磅（有一說30蚊美金，另有一說係24英磅），當時一個叫蔣彝嘅文人譯做「可口可樂」並攞走獎金。"}
{"id": "4190", "revid": "180312", "url": "https://zh-yue.wikipedia.org/wiki?curid=4190", "title": "雅虎", "text": "（）係美國著名嘅網際網路入門網站，20世紀末網際網路奇跡嘅創造者之一。雅虎嘅服務包括搜索引擎、電郵、新聞等等。\n雅虎係喺1994年由美國史丹福大學電機工程系嘅博士生大衛·費羅（David Filo）同埋台灣人楊致遠（Jerry Yang）創建。\n歷史.\n雅虎嘅兩位創始人大衛·費羅同埋楊致遠，美國史丹福大學電機工程系嘅博士生，喺1994年4月建立咗自己嘅網路指南信息庫，將佢作為記錄佢哋對網際網路嘅興趣嘅一種方式。但係冇幾耐，佢哋就發現佢哋自己編寫嘅一覽變得好長，唔方便處理。於是佢哋開始喺雅虎身上花費越嚟越多嘅時間。\n1994年，佢哋將雅虎變成一個可定製嘅數據庫，旨在滿足成千上萬嘅、剛剛開始通過網際網路社區使用網路服務嘅用戶嘅需要。佢哋開發咗可定製嘅軟體，幫助佢哋有效地搵、識別同埋編輯網際網路上面嘅資料。\n雅虎嘅含義係「另一個層次化嘅、非正式嘅預言」，但係大衛·費羅同埋楊致遠更願意講，佢哋之所以選擇呢個名係因為佢哋認為自己係野蠻人。最初雅虎存放喺楊致遠嘅學生工作站「akebono」度，而搜索引擎存放喺Filo嘅電腦「konishiki」度。\n1995年初，Netscape Communications 公司（位於加州Mountain View）嘅聯合創始人之一Marc Andreessen請大衛·費羅同埋楊致遠將佢哋嘅文件轉移到Netscape公司提供嘅更大嘅計算上。呢一個做法唔單止令史丹福大學嘅電腦網路恢復正常，而且令雙方都有得益。\n今日，雅虎含有鏈接到網際網路上成千上萬部電腦裡面儲存嘅信息。San Jose Mercury新聞最近指出：「其實Yahoo！嘅貢獻最近乎於Linnaeus嘅工作，Linnaeus係一位18世紀嘅植物學家，佢所創建嘅分類系統有效咁劃分整個自然界。」\n公司概況.\n雅虎公司係一間全球性嘅網際網路通訊、商貿及媒體公司。佢嘅網路每個月為全球超過一億八千萬用戶提供多元化嘅網上服務。雅虎係全球第一間提供網際網路導航服務嘅網站，無論喺瀏覽量、網上廣告、家庭或商業用戶接觸面上，www.yahoo.com都居於領導地位，亦係最為人熟悉及最有價值嘅網際網路品牌之一，喺全球消費者品牌排名中位居第38位。雅虎仲喺網站上提供各種商務及企業服務，以幫助客戶提高生產力及網路使用率，其中包括廣受歡迎嘅為企業提供定製化網站解決方案嘅雅虎企業內部網；影音播放、商店網站儲存同埋管理；以及其他網站工具及服務等。雅虎喺全球共有24個網站，佢嘅總部設喺美國加州聖克拉克市，而喺歐洲、亞太區、拉丁美洲、加拿大同埋美國都設有辦事處。"}
{"id": "4191", "revid": "1795143", "url": "https://zh-yue.wikipedia.org/wiki?curid=4191", "title": "可樂", "text": "可樂（）係一種深啡色、帶有甜味、含有咖啡因但係冇酒精嘅汽水。可樂最初係由一位美國藥劑師約翰·彭伯頓喺1886年發明嘅。比較出名嘅牌子譬如可口可樂、百事可樂。"}
{"id": "4197", "revid": "53354", "url": "https://zh-yue.wikipedia.org/wiki?curid=4197", "title": "新聞", "text": "新聞，係以報紙、電視、廣播節目或者互聯網嘅形式對最新事件進行嘅報道同埋傳播。涵蓋範圍包括地方、全國以及全世界。新聞報道有佢自己特定嘅寫作格式。大多數新聞都係由記者調查同埋報道，通常經通訊社傳播。"}
{"id": "4199", "revid": "70546", "url": "https://zh-yue.wikipedia.org/wiki?curid=4199", "title": "RSS", "text": "RSS係一種用喺發佈新聞同埋其他網頁內容嘅數據交換規範，源於網景通訊公司嘅推\"Push\"技術，將訂戶訂閱嘅內容，傳送俾佢哋嘅通訊協同格式(Protocol)。RSS原本係RDF (Resource Description Framework) Site Summary嘅減筆，網景放手唔搞後，接手兩批人，分別改成 Rich Site Summary同Really Simple Syndication嘅減筆。\n但係哩三個其實都係指同一種嘅Syndication技術。\n而家嘅 RSS 主要版本有0.91、1.0 同 2.0。\n0.91 版同1.0 版係兩個好唔同嘅版本，喺風格同制定標準嘅人亦都好唔同。但係0.91版同2.0版就一脈相承。而1.0版更加似XML標準。\n而家RSS已經廣泛用喺blog、wiki同埋網上新聞頻道，多數世界知名嘅新聞社網站都會提供RSS嘅訂閱。\n另外由於RSS分家，另有人另起格式，是爲Atom。"}
{"id": "4200", "revid": "1807320", "url": "https://zh-yue.wikipedia.org/wiki?curid=4200", "title": "PDF", "text": "PDF（英文全名：Portable Document Format，意思即係「便攜式文件格式」）係Adobe Acrobat輸出得到嘅一種文件格式。它嘅優點在於跨平台、能夠保留文件原有嘅格式(layout)、開放標準，能夠免版稅(royalty-free)自由開發PDF相容軟體。\n技術.\nPDF主要係由三項嘅技術組成："}
{"id": "4202", "revid": "196146", "url": "https://zh-yue.wikipedia.org/wiki?curid=4202", "title": "女人唔易做", "text": "《女人唔易做》係香港無綫電視2005年拍攝嘅一部電視劇，由鄧萃雯、吳美珩、林峯、謝天華、徐子珊等演員主演，香港無綫電視喺2006年4月17日到2006年5月14日播出。\n演員.\n主要演員：\n其他演員："}
{"id": "4203", "revid": "259", "url": "https://zh-yue.wikipedia.org/wiki?curid=4203", "title": "巨石陣", "text": "巨石陣（）係英國倫敦西南百幾公里嘅梭士巴利平原上面嘅一噠史前遺跡。巨石陣係由一些條形巨石圍成圓陣組成嘅。\n關於巨石陣嘅年代，至今都係有爭議。但係大多數史學家都相信，巨石陣係喺公元前2500年到公元前2000年之間建造嘅。1986年「巨石陣、埃夫巴利同相關遺址」被列為世界文化遺產。\n至於巨石陣係乜嘢人起、點樣起同埋起嚟做乜，到家陣都重未確定。\n歷史.\n考古證明，巨石陣嘅修建係分幾個唔同嘅階段去完成嘅。大約喺公元前3100年嘅時候，開始咗第一階段嘅修建。首先係修建環形嘅溝渠同埋土台。由藍砂岩排列成兩個圓環，係巨石陣嘅雛形。喺公元前2100年至公元前1900年，修建咗通往中央條路。又建成咗規模龐大嘅巨石陣：以巨石為柱，頂上則橫臥巨石為楣。構成直徑 30 米左右嘅圓環。而其後嘅 500 年間，巨石嘅位置曾經被不厭其煩咁樣重新排列，就形成咗今日嘅格局。"}
{"id": "4204", "revid": "1707035", "url": "https://zh-yue.wikipedia.org/wiki?curid=4204", "title": "倫敦", "text": "倫敦（，舊時又叫做英京）係英國實際上嘅首都，同時亦係英倫實際上嘅首府。自18世紀以來，倫敦一路都係世界上至為緊要嘅政治、經濟、文化、藝術與及娛樂核心之一。2005年統計指，倫敦斷人頭計有成爭唔多750萬，而其中大城市人多過1200萬。倫敦乃係一個極之多元化嘅大都市，居民來自世界各地，具有多元嘅種族、宗教同文化，講說話嚟計，言語都有成300幾種。同時，倫敦更係世界聞名嘅旅遊勝地，有勁多名勝景點，即如博物館咁。\n名稱.\n喺英國嘅政治區劃裡面，「倫敦」同「倫敦市」唔係同一回事。「倫敦」或者「大倫敦」係一個大都會區，重要嘅英國國家機構，包括王室住地白金漢宮、國會所在地西敏宮同首相辦公室唐寧街十號，都位於倫敦轄下嘅西敏市；「倫敦市」係一座高度自治嘅城市，受英國基本法《大憲章》第九條特別保護。\n地理.\n泰晤士河穿過倫敦，而且將城市分開做南同北。自從羅馬人喺嗰度定居之後，河上面逐漸起咗一條條嘅橋，而其中最著名嘅就係倫敦橋。\n人口.\n倫敦係歐洲繼莫斯科同巴黎之後嘅第三大都市。據2001年嘅人口普查，倫敦市區同佢嘅自治市（鎮）（約610平方英里）有7,172,036 人口。其中大概有71%係白人，10%係印度、孟加拉或巴基斯坦後裔，5%係非洲黑人後裔，5%係加勒比海黑人後裔，3%混血人種，重有差唔多1%係華人。58.2%嘅人口信奉基督教，15.8%嘅人口冇宗教信仰。大概有21.8%嘅倫敦居民喺歐盟以外嘅地區出世。\n生活喺倫敦都市圈（6,267平方英里）入面嘅大約有13,945,000人口，比起蘇格蘭、威爾士同北愛爾蘭嘅人口總和重要多。倫敦都市圈係歐洲最大嘅都市圈，亦係世界上最大嘅20個都市圈之一。\n體育.\n倫敦搞過三次夏季奧林匹克運動會，分別係1908年、1948年同埋2012年，係有史以嚟頭一個三度主辦現代奧運會嘅城市。\n倫敦亦雲集英格蘭超級足球聯賽其中五間足球會：阿仙奴、車路士、水晶宮、熱刺同埋韋斯咸。\n倫敦嘅溫布頓網球錦標賽亦係世界四大網球公開賽其中一個。\n旅遊.\n倫敦係世界上其中一個好受遊客歡迎嘅城市。主要景點包括："}
{"id": "4206", "revid": "947742", "url": "https://zh-yue.wikipedia.org/wiki?curid=4206", "title": "IPod", "text": "iPod係蘋果電腦推出嘅一種大容量 MP3 播放器系列，iPod 家族嘅出品提供一個簡單嘅用戶介面。一部標準嘅iPod會將所有嘅媒體檔案放喺一個內置嘅硬碟，但係比較小型嘅 iPod nano 同 iPod shuffle 就採用咗閃存（flash memory）。同好多其他媒體播放器一樣，當 iPod 連接電腦嘅時候可以當做外置硬碟咁用。iPod 採用咗 Toshiba 出品嘅 1.8 英吋盤片硬碟作為儲存嘅媒介，有 10 GB 至到 40 GB 嘅容量，可以放差唔多 2500-10000 首 128kbps 嘅 MP3 音樂，佢仲有完善嘅管理程序同創新嘅操作方式，外觀亦都獨特有創意，係 APPLE 少數能橫跨 PC 同 Mac 平台嘅硬件產品之一。\n除咗可以播 MP3，iPod 重可以顯示聯繫人、日曆、任務，同埋顯示純文本電子書、播 Audible.com 嘅有聲電子書。\n軟件.\niPod 可以播放到MP3、M4A / AAC、Protected AAC、AIFF、WAV、Audible.com 嘅有聲電子書等等。蘋果電腦亦設計咗 iTunes，令到用戶可以將電腦裏面嘅媒體檔案自動同 iPod 同步。\niPod第五代.\n第五代喺2005年10月12號，蘋果舉行咗個叫做 One more thing 嘅特別發佈會，宣佈咗第五代iPod，佢具有播放 MPEG-4 同 H.264 影片嘅功能。新型號有 30 GB 同埋 60 GB 兩款，價格同上一代一樣分別係 US$299 同 US$399。\n佢嘅顯示屏可以顯示 320 x 240 pixel，65,5536 色，而且可以通過耳機插口或者底座上嘅插口外接 AV 線，將影片嚮電視上面播放。而家嘅螢幕尺寸係 2.5\"，比上一代 iPod 大咗 0.5\"。\n據講，30 GB 嘅電池播放嘅時間係 14 個鐘，60 GB 大約 20 個鐘。用嚟睇電影嘅話，電池播放時間將分別減到 2 個鐘同 3 個鐘。\n點擊輪（click wheel）嘅設計同上一代冇分別，只係比以前細咗。\n耳機插口被移咗去 iPod 頂嘅右邊，而鎖定開關被移咗去左邊。\n佢同 iPod nano 一樣，同時有兩隻色：白同黑。同時冇咗遙控接口，而最新嘅通用底座上面可以用蘋果最新推出嘅遙控。另外，iPod U2 特別版暫時冇要更新到新一代嘅消息。\n第五代 iPod 同時包括一個勁啉嘅外殼塑料，可能係對 iPod nano 外殼非常容易刮花。"}
{"id": "4208", "revid": "1639436", "url": "https://zh-yue.wikipedia.org/wiki?curid=4208", "title": "泰國", "text": "泰王國（；，拉丁轉寫：Ratcha-anachak Thai，音標：，模擬粵音：laat1 aa3 naa3 zaak6 taai3），簡稱泰國（，拉丁轉寫：Prathet Thai，音標：，模擬粵音：bra6 tet1 taai3），係東南亞嘅一個國家，東面係老撾同柬埔寨，南面係暹羅灣同馬來西亞，西接緬甸、安達曼海。喺1949年5月11號之前，泰國嘅正式名係暹羅（暹讀僭，；，拉丁轉寫：Sayam，音標：，模擬粵音：si3 jaam5）。\n國名.\n正式個名：ราชอาณาจักรไทย，ราช係「國王」、อาณาจักร係「領土」、ไทย係「自由」（讀音如「泰」），所以譯泰國。當地俗稱：เมืองไทย。\n英文嘅全名寫法：The Kingdom of Thailand，簡寫：Thailand。\n舊國名暹羅，英文爲Siam。\n政治.\n泰國憲法寫國行君主立憲制，國王冇咩實際嘅權力，國王本人，代表泰國同埋完整統一。現任國王蒲眉蓬好受到國民嘅敬愛，所以佢有時憑藉德高望重會出面調解一下政治嘅危機。而政府嘅首腦就係總理，由國王指定，一般都係由議會嘅聯合政府多數派黨嘅領袖擔任。\n泰國係由兩會組成：眾議會有五百席，參議會亦都有二百席。議會成員係由國民選出嚟。眾議會議員會當選四年，參議會議員就當選六年。最高司法機關就係最高法院，成員係由國王指定。\n泰國係東南亞國家聯盟嘅成員。\n宗教.\n雖然泰國並冇明文聲明，但實際上佛教嘅地位等同國教。泰國嘅佛教傳統主要係上座部佛教，或者稱為原始佛教，屬於南傳佛教。另外少數嘅宗教或佛教流派係大乘佛教、回教、天主教。\n因為佛教喺泰國嘅崇高地位，所以泰國係亞洲三個佛教國家之一。\n除咗上座部嘅傳承之外，百幾年前嘅華人移民亦形成咗所謂嘅華僧宗，喺泰國亦有相當影響力。除咗華僧宗，重有越南人形成嘅越僧宗。\n泰國作為一個相當多禮儀嘅國家，即使係國王都要向僧眾表示尊敬。所有人到寺廟參拜同拜見僧人都要符合一定嘅禮節，否則可能受到處分。\n同柬埔寨、斯里蘭卡相似，泰國亦有佢哋稱之為僧王嘅佛教最高領袖。所有泰國佛教僧都係嚮泰國僧王管轄之下。\n每年一度嘅衛塞節係泰國重要節日之一，係上座部佛教紀念佛祖誕生、成道、涅槃嘅日子。該節日已經俾聯合國認定。\n行政.\n首都曼谷，分為五十個區（เขต，Khet）。曼谷外劃分七十五府（จังหวัด，Chiangwat），每一個府都係用府裏邊最大嘅城市個名作為府名。各府下分為「區」（อำเภอ，Amphoe）同埋「次區」（กิ่งอำเภอ，King Amphoe）"}
{"id": "4209", "revid": "244860", "url": "https://zh-yue.wikipedia.org/wiki?curid=4209", "title": "南中國海", "text": "南海（）係指廣東、廣西以南嘅大海，西洋各國叫佢做，譯做南中國海（），越南叫東海（；），菲律賓叫自己聲稱嘅專屬經濟區嗰部分做（）或呂宋海（；）。\n定義同地理.\n喺國際水文局嘅定義中，南海位於東北-西南走向，南部邊界喺南緯3度，位於南蘇門答臘同埋加里曼丹之間，北邊以及東北嘅廣東、廣西、福建同台灣及台灣海峽，西邊到菲律賓群島，西南至越南同馬來半島，通過巴士海峽、蘇祿海同馬六甲海峽連接太平洋同埋印度洋。南海係世界第三大嘅陸緣海，只係僅次於珊瑚海同埋阿拉伯海，面積大概有356萬平方公里，平均水深大概1212米，最深處係中部嘅深海平原，達到5567米左右。\n南海係太平洋同印度洋之間重要嘅航道，四周大部分都係半島同埋島。南海算係低緯度地域，屬於熱帶深海。南海嘅海水表層水溫高嘅時候達到25℃到28℃左右，年溫差3℃到4℃，鹽度係35‰，潮差平均2米。\n周邊國家及地區.\n由北部順時針嘅方向：\n主要島嶼.\n\"睇南海諸島\"\n資源.\n由於南海算係熱帶嘅海洋，好啱珊瑚繁殖，海底高台處形成咗珊瑚島，南海諸島嘅東沙群島、西沙群島、中沙群島同南沙群島都算係珊瑚島嶼；水產主要有海龜、海參、金槍魚、紅魚、鯊魚、大龍蝦、梭子魚、墨魚同魷魚等好多唔同種嘅熱帶海產。南海海底嘅石油同天然氣蘊藏非常之豐富，根據初步嘅估算海底石油蘊藏量達200億噸。\n主權爭議.\n由於南海嘅資源同戰略價值好高，喺南海周邊嘅國家都宣稱擁有南海嘅部分主權，例如中華人民共和國主張嘅南海九段線。\n2014菲律賓喺荷蘭海牙常設仲裁法院提出南海仲裁案，控告中國違反國際法。最後法院判決菲律賓勝訴，但中國唔承認裁決結果。"}
{"id": "4210", "revid": "1869828", "url": "https://zh-yue.wikipedia.org/wiki?curid=4210", "title": "尖東站", "text": "尖東站（；）係個港鐵嘅中途站，以前嘅南行總站、2009年至2021年係嘅中途站，響香港九龍油尖旺區尖沙咀東部梳士巴利道及中間道交界中間道兒童遊樂場地底。\n尖東站係當時第一個地底站，有全世界最長嘅月台幕門，亦係唯一有冷氣同月台幕門嘅站。尖東站有行人隧道系統連接周圍同尖沙咀站。\n呢個站最初由九廣鐵路公司（九鐵公司）管理。至2007年12月2號即係兩鐵合併後，尖東站嘅車站結構，由九鐵公司租畀港鐵公司營運用，同埋合併成為一個車站管理。\n2009年8月16號，九龍南綫通車，伸延由南昌起至紅磡，而尖東站變咗做嘅中途站。因此，乘客需要喺紅磡站轉至去到尖東站。1號月台會改為去屯門，2號月台就改為去紅磡。\n2021年6月27號，全綫通車，由一期啟德起至紅磡連接，尖東站變成嘅中途站。尖東站1號月台維持去屯門，2號月台就改為去烏溪沙。\n車站結構.\n車站大堂.\n尖東站車站大堂位於梳士巴利道地底，車站大堂收費區喺大堂中間，畀行人隧道同車站店鋪包圍，因此店鋪主要喺大堂非收費區，收費區內設有多架扶手電梯同樓梯來回月台。\n店鋪同自助服務.\n尖東站內提供唔同類型店鋪畀乘客買嘢或食嘢，例如有7-Eleven及OK便利店、麵包糕餅店、咖啡店、書店、花店、恒生銀行同埋DHL呢啲零售業鋪頭。港鐵收費區裏頭禁止食嘢，因此大部份食肆都唔喺收費區裏面。\n此外，尖東站亦有自助服務設施，包括香港上海滙豐銀行、中銀香港同渣打銀行自動櫃員機、自動售賣機、自動影相機咁。站裏面重擺咗香港郵政郵箱，畀人寄信。\n車站月台.\n尖東站以前係東鐵綫唯一嘅地底車站，有兩個月台，用一個島式月台咁排開。兩個月台都係去羅湖同落馬洲站方向。月台有長度為12卡列車嘅月台幕門。呢兩組月台幕門唔單只係現時世界上有月台幕門最長嘅月台，亦都係而前東鐵綫唯一有月台幕門嘅車站。但係喺尖東站轉做西鐵綫嗰時，因為西鐵綫列車比東鐵綫短，尖東站月台頭尾非站體架構嘅部份被玻璃門封閉停用，並且喺裡面加裝信號同埋月台閉路電視。由於以前尖東站按照東鐵綫排列上下行方向，同而家西鐵綫啱啱相反，所以月台編號喺西鐵綫伸延之後調轉。\n由於尖東站嘅月台係響彎度較高嘅梳士巴利道地底興建，車頭尾兩邊都有一邊月台係向北面彎咗，嗰度條罅比月台中間大啲。\n車站出口.\n前九鐵公司為咗避免乘客混淆靠行人隧道相連嘅尖沙咀站同埋尖東站嘅出口，尖東站嘅出口號碼由J開始編定，並將出口H預留畀尖沙咀站未來嘅新出口。另外冇I字同埋O字出口，費事同數字1（一）同0（零）混淆。\n行人隧道系統.\n尖東站現時設有多條行人隧道連接荃灣綫尖沙咀站、中間道、麼地道，河內道、尖沙咀同埋尖沙咀東等地區，隧道系統由港鐵管理。為方便識別，行人隧道根據區域分為紅、黃、綠三色。隧道部份路段設有自動行人道，隧道系統共設9條自動行人道，而部份出口亦都設有升降機方便行動不便人士。\n車站周邊.\n尖東站附近係香港文化中心、香港太空館、香港藝術館同鐘樓，行遠少少有香港科學館同香港歷史博物館。附近仲有九龍萬麗酒店同半島酒店。\n接駁交通.\n尖東站上蓋設有尖東站公共運輸交匯處，位於中間道兒童遊樂場地面，設有專線小巴站同的士站方便乘客轉唔同交通工具。而喺尖東站東面地面近永安廣場旁設有尖沙咀東（麼地道）巴士總站，有部份巴士線嘅總站設喺嗰度，方便乘客轉唔同交通工具往返各區。\n尖沙咀站同尖東站嘅非收費區設有轉乘通道連接，用八達通嘅乘客喺其中一個站出閘之後若果30分鐘內喺另一個站入閘，呢兩程車就會當做一程嚟計算車費。而用單程票嘅乘客若果喺本站同埋尖沙咀站之間轉乘，要另外再買車飛入閘。\n尖東站隧道四通八達，可以去到彌敦道同梳士巴利道，沿隧道重可以行到尖沙咀碼頭。而尖東站亦都有巴士總站，但只係得一條小巴線。\n利用狀況.\n尖東站通車之後，變咗東鐵綫沿綫居民直接去尖沙咀區購物同商業區嘅直接路線。因此每逢返放工時間同埋假日都有好多乘客使用。另外經尖沙咀站用八達通或者東鐵綫全月通轉荃灣綫往港島區嘅乘客都唔少。2009年8月16號，尖東站變成西鐵綫中途站，原本可以搭東鐵綫直達尖東站嘅新界東乘客，要喺紅磡站轉九龍南綫先至可以去到尖東站，令部分北區兩成居民放棄經本站往港島區，相信人流亦因此而有所減少。同日起，來往尖東站至南昌站嘅港鐵接駁巴士K16綫取消免費轉乘優惠，路線喺1個月後取消，由九龍巴士12線加強服務代替。\n位於半島中心嘅港鐵特惠站喺2008年12月起，為用成人八達通卡嘅乘客提供港幣2元車費回贈（初時只限於尖沙咀站）。\n車站歷史.\n東九龍綫.\n1970年代地鐵系統嘅設計中，東九龍綫有一個站位於尖東站附近嘅位置，站名係馬連拿站，並會過海連接位於香港島嘅林士站。不過東九龍綫一直冇落實，馬連拿站最後冇起到。\n尖沙咀支線.\n直至1993年《香港鐵路研究》中，東九龍綫紅磡站至馬連拿站嘅一段被重新提出，更喺1994年嘅《香港鐵路策略》改為連接至尖東嘅尖沙咀支線，以紓緩當時唯一嘅地鐵同九廣東鐵九龍塘轉車站嘅擠迫情況。\n2004年10月17號，由頭班車開始，新路段同埋車站開放畀公眾試用一日，當日來往尖東站至紅磡站車費收入將捐贈慈善機構。2004年10月24號，尖東站喺下晝3點起正式啟用。\n兩鐵合併.\n2007年12月2號，地鐵同九廣鐵路合併做港鐵。由當日起，九廣東鐵正式改名做東鐵綫，乘客用八達通喺尖東站同埋尖沙咀站轉東鐵綫或荃灣綫，可減收轉乘車費，但分隔兩站嘅閘機永遠都唔會拆，用八達通轉乘嘅乘客喺30分鐘內轉綫，會被視作一程車費；而用單程票嘅乘客就要先出閘，然後再買過張車票入閘（兩程車費會高過喺其他轉車站轉綫，如九龍塘站、美孚站或者南昌站）。\n九龍南綫.\n2009年8月16號，九龍南綫通車，尖東站由東鐵綫終點站，變成西鐵綫中途站。同日起，來往尖東站至南昌站嘅港鐵接駁巴士K16綫取消免費轉乘優惠，並響九龍南綫通車1個月後取消，由九龍巴士12線加強服務代替。\n由於西鐵綫嘅服務時間短過東鐵綫，所以紅磡去尖東嘅尾班車由0108提早至0008，而尖東去紅磡嘅頭班車就由0528延遲至0604，港鐵估計大約有200個乘客受影響。\n增設車站出口.\n2009年11月底，尖沙咀站嘅H、R出口（連接國際廣場）及尖東站嘅N3、N4出口（連接K11）正式啟用。同時，尖東站M2出口改名做N5出口，接駁尖沙咀站G出口嘅M3出口則改名做G出口，而接駁尖沙咀站F出口嘅L2出口就改名做F出口。\n2010年2月10號，中間道行人隧道擴展工程完工啟用，新隧道將尖東站現有嘅中間道行人隧道（紅區）由九龍酒店附近，沿中間道地底向西伸延到九龍公園徑附近，並沿九龍公園徑向南同向北伸延，分別接駁原有路政署嘅梳士巴利道行人隧道同埋北京道行人隧道。新隧道南北兩邊設有L5同L6出口，方便乘客來往北京道以及香港文化中心一帶。\n未來發展.\n港鐵亦計劃喺現有行人隧道紅區加設自動人行道，方便轉荃灣綫嘅乘客。\n上一站‧下一站.\n列車班次.\n（由2009年8月16號開始）"}
{"id": "4211", "revid": "209455", "url": "https://zh-yue.wikipedia.org/wiki?curid=4211", "title": "毛澤東", "text": "毛澤東（；），字詠芝（）、或字潤芝（）、潤之（），筆名子任（），湖南湘潭韶山人，政治人、軍人，中國共產黨、中國人民解放軍、中華人民共和國嘅締造者同埋領導人之一，1943年開始擔任中共黨主席到死，喺20世紀嘅中國同世界影響好大。\n毛澤東帶領中國共產黨獲得中國大陸嘅政權。不過佢發動土改、鎮反運動、三反五反運動、肅清暗藏嘅反革命分子運動、反右運動、大躍進、人民公社運動、四清運動、文化大革命等一系列政治運動，加埋死咗幾千萬中國人。\n個人崇拜.\n中國搞緊文化大革命嗰陣，中國民眾對毛澤東嘅個人崇拜達到極點，中國大陸差唔多個個都拎住本毛主席語錄學毛澤東思想，嗌「毛主席萬歲！」。響中國各地嘅建築，甚至係野外都寫咗呢句口號。連上 Google Map都可以睇到中國新疆一處野外嘅露天巨型標語。\n名言.\n毛澤東一啲說話後來成為咗名言。響二十世紀六十年代中國發行過一本叫專門記低毛主席金句嘅《毛主席語錄》，不過之後黨中央話嗰本書存在對毛澤東思想嘅斷章取義，所以之後都冇發行。"}
{"id": "4212", "revid": "230391", "url": "https://zh-yue.wikipedia.org/wiki?curid=4212", "title": "特別行政區", "text": "特別行政區（）係指為咗特別嘅目的或者係區別於其他地方行政單位而去設立嘅地方行政機構。\n中國嘅特別行政區.\n歷史上嘅特別行政區.\n中國嘅海南建省以前曾經係特別行政區。中華民國亦都計劃過將海南劃出廣東以建省，並且喺1948年首先去設立特別行政區。中華人民共和國攞到海南之後，首先同廣東合併，再喺1988年建省。\n而家嘅特別行政區.\n喺中華人民共和國嘅地方行政亦都設置咗特別行政區。而家有兩個特別行政區：香港特別行政區同埋澳門特別行政區，當地政府嘅領導叫做行政長官或者係特區首長。\n中華人民共和國憲法第三十一條授權咗全國人民代表大會去建立特別行政區，並且制訂基本法以給予特別行政區喺一國兩制嘅原則之下，各方面（除咗國防同埋外交）實行高度自治。\n特別行政區嘅起源.\n中華人民共和國特別行政區概念最初係為咗去解決台灣問題而提出嚟，北京政府曾經向台北政府表示如果願意接受「一國兩制」嘅方式去統一，將可以俾一個特別行政區嘅地位俾佢，並且指出設立嘅特別行政區可以自行處理文化同埋經濟事務，制定國際貿易嘅政策，參與世界貿易組織，並且可以保留自己嘅軍隊。但係由於呢個建議同台灣當局嘅中華民國身為一個應當有權參與聯合國運作，完全獨立自主嘅民主國家嘅觀點有衝突，所以遭到中華民國政府嘅拒絕。\n其他嘅特別行政區.\n北韓亦嚮2002年設立咗新義州特別行政區。"}
{"id": "4213", "revid": "87401", "url": "https://zh-yue.wikipedia.org/wiki?curid=4213", "title": "多倫多", "text": "多倫多（），又名圖麟都、度郎度，係加拿大最大嘅城市、北美第五大城市。多倫多係加拿大安大略省嘅省會。多倫多市嘅人口有成248萬（2003年加拿大普查估計值），大多倫多地區人口560萬（2003年）。大約1/3嘅加拿大人住喺距離多倫多兩個鐘車程嘅郊區。加拿大差唔多有1/6嘅就業機會喺該市。\n喺1970年代，多倫多仍然係排係滿地可之後嘅加拿大第二大城市。但後嚟由於快速嘅增長同市區嘅合併，到咗2000年，多倫多嘅人口已經係加拿大第二大城市嘅兩倍。呢個好大程度上係由於，導致好多講英文嘅魁北克人移居去多倫多。另一個原因係大部分新移民都選擇多倫多作為最初嘅落腳地。\n名稱由來.\n目前認為最可信嘅講法係，多倫多呢個名應該係源於一個 Mohawk 文嘅字 tkaronto，意思係 ｢水入面有樹楝喺度嘅地方｣，原本係指多倫多以北 125 公里外，當地人會插木樁入水度起堤壩來捉魚嘅一個急流（今日嘅 Atherley Narrows），後來泛指成個湖（今日嘅 Lake Simcoe），法國人來到之後跟佢哋叫（但係少咗個 k），然後用同一個名叫嗰度開始嘅一條河（今日嘅 Humber River），再然後喺河嘅下游起咗座城堡（喺1759年已經被摧毀），又係用同一個名（但係個 a 變咗 o，即係串 Toronto），嗰個城堡嘅所在地就係而今嘅多倫多。法國人用咗呢啲名都有地圖為證。\n歷史.\n古代.\n喺歐洲人未踏足而今叫做多倫多嘅地方之前，已經有唔同嘅原住民喺嗰度住。目前喺多倫多，每當正式承認呢件事嘅時候都會話住過呢度嘅民族包括 Credit 地方嘅密西沙加人、Anishnabeg 人、Chippewa 人、Haudenosaunee 人同 Wendat 人。\n六市合併.\n1953年至1997年之間，多倫多實行嘅係兩級政府，第一級係 Municipality of Metropolitan Toronto（簡稱 Metro Toronto；當地中文稱大多倫多市，簡稱大多市），係省市之間嘅另一級政府，相當於區域政府（regional municipality）或者郡（county）。大多市轄下包括六個市級政府，當地中文都統稱為市：\n1998年1月1日，時任省長夏理斯（Mike Harris）借 ｢慳錢｣ 為理由，無視民間同六市中五市政府嘅強烈反對，強行將六市合併為新嘅多倫多市，大多市政府相應取消，令議員數目銳減超過一半，呢件事當地稱為六市合併（），幾乎二十年之後都仲有人反對。\n多倫多郊區.\nGTA.\n多倫多市範圍以外嘅近郊地區叫做大多倫多地區（Greater Toronto Area，簡稱 GTA，六市合併之後亦簡稱 ｢大多市｣，因為 ｢多倫多｣ 嘅意思已經改變咗），意思係地理上多倫多市同呢啲地區其實已經相連。GTA 包括四區，由於最初有自己嘅電話號碼字頭都係 905 字頭，所以又叫 905 地區:\nGTHA.\nGTA 再加咸美頓市（Hamilton，或譯海明頓），稱為 GTHA（Greater Toronto-Hamilton Area），表示地理上 GTA 其實同咸美頓市已經相連。\n經濟.\n多倫多係加拿大嘅金融中心。多倫多證券交易所（Toronto Stock Exchange - TSX）係加拿大而家最大嘅證券交易所。\n人口資料.\n多倫多係世界上最多元文化嘅城市之一。2004年，聯合國發展計劃（UNDP）將多倫多排喺最高比率外地出生人口嘅城市名單之中嘅第二位，僅次於美國嘅邁阿密。佢嘅排名都比其他好似洛杉磯、溫哥華、紐約同新加坡等多元文化城市或者國家要高。其中主要外來人口來源地包括中國、印度、韓國等等。\n多倫多充滿著多元化嘅特色。2001年加拿大人口普查顯示42.8%嘅多倫多人口係有色人種。2005年3月，加拿大統計局展望喺2012年，有色人種將會係多倫多同埋溫哥華嘅主要人口。\n大多數嘅多倫多人都話佢哋嘅種族係源自英國或者愛爾蘭。\n文化.\n多倫多市係多文化嘅聚集中心。\n每年9月舉行嘅多倫多國際電影節係北美其中一個重要電影盛會。\n交通.\n公共運輸.\n喺2022年，GTHA 嘅公共運輸，除咗多倫多嘅小輪之外，基本已經統一接受一個由 Metrolinx 營運，叫做 Presto 卡嘅收費系統，但係卡嘅用法並冇統一，例如搭 TTC 嘅車或者 YRT 嘅普通巴士，你淨係要上車拍卡；但係 Viva 快線就要先喺車站按車程遠近撳掣拍卡；如果搭 GO 巴士則要上落車都拍卡。\n多倫多市內嘅公共運輸主要由多倫多公車局（TTC）負責，GTHA 內其他每個市都有自己嘅公車局，但係成個 GTHA 嘅區域性公共運輸就由省級嘅 Metrolinx 負責。\n專上教育.\n大學.\n一般人講多倫多嘅大學只係會恁到三間：\n但係其實多倫多仲有其他大學：\n如果計埋成個 GTA，仲有另外一間：\n專上學院.\n安省嘅專上學院分社區學院（community college，全名 college of applied arts and technology，官方簡稱 CAAT）同私立職業培訓學院（private career college，官方簡稱 PCC）兩種，但係一般人講專上學院（college）係指社區學院。\n多倫多市內嘅社區學院有：\n如果計埋成個 GTA，仲有另外一間：\n體育.\n多倫多擁有知名嘅多倫多藍鳥棒球隊（Toronto Blue Jays），曾經兩次奪得美國職棒大聯盟世界系列賽冠軍。可開合上蓋嘅羅渣士中心球場（Rogers Centre）係藍鳥隊同加拿大式足球聯盟（Canadian Football League）多倫多淘金人隊（Toronto Argonauts）嘅主場。\n多倫多亦擁有NBA多倫多速龍隊（Toronto Raptors），北美冰球聯賽（NHL）6大創會球會之一嘅多倫多楓葉隊（Toronto Maple Leafs）。1999年落成嘅 Scotiabank Arena（豐業銀行體育館，原稱 Air Canada Centre，加航中心）係速龍隊同楓葉隊嘅主場所在地。"}
{"id": "4214", "revid": "214787", "url": "https://zh-yue.wikipedia.org/wiki?curid=4214", "title": "巴林", "text": "巴林王國（）係中東一國，原本係英國殖民地，1971年8月15號宣佈獨立，首都係麥納麥，面積706.5平方公里，人口有650,604人（2001年人口普查），外籍人佔全國人口嘅三分之一；超過60%居民係阿拉伯人，其他有印度、巴基斯坦、孟加拉同伊朗等國家嘅僑民。官方語言係阿拉伯文，亦都用英文。而家嘅國王係哈馬德·本·伊薩·阿勒哈利法，1999年3月6號即位。地理上巴林係喺亞洲西南部，波斯灣西南部一個島國，近住卡塔爾同埋沙特阿拉伯王國之間，屬於熱帶沙漠氣候，石油係佢哋嘅經濟支柱。"}
{"id": "4215", "revid": "53354", "url": "https://zh-yue.wikipedia.org/wiki?curid=4215", "title": "勞動節", "text": "勞動節通常係年度性嘅節日，目的係為咗慶祝工人對社會同經濟所作出嘅貢獻。勞動節係19世紀以嚟工人運動嘅產物。\n世界上大多數國家嘅勞動節係喺5月1號。因而，通常都稱之為國際勞動節。美國同埋加拿大嘅勞動節係喺9月嘅第一個星期一。新西蘭嘅勞動節就係10月嘅第4個星期一。澳大利亞唔同地區對勞動節有唔同嘅規定。"}
{"id": "4216", "revid": "259", "url": "https://zh-yue.wikipedia.org/wiki?curid=4216", "title": "廉政公署 (香港)", "text": "廉政公署（，簡稱：ICAC），俗稱「老廉」，係香港一個專門打擊貪污嘅獨立執法機構，響1974年2月14號成立，香港主權移交前全名叫做總督特派廉政專員公署。直至到公署成立，香港政府部門貪污問題好嚴重，尤其係負責執法嘅警隊至嚴重，根本無部門可以對抗貪風，因此當時香港總督麥理浩先至會建立廉政公署。直接用港督個名同權來打擊貪污。\n未有公署之前，警隊都曾經有一個反貪污小組，但係鑑於警隊貪污嚴重，如果對某人作出調查，有機會連調查員自己亦會被揪出嚟，因此佢嘅效力實際上只係好細。而事實上，唔少警員亦因為各種原因而被逼對貪污妥協，加入行賄同受賄嘅行列。\n廉政公署成立初時，民眾本來對廉署冇任何期望，事關過去政府有關反貪污嘅行動都係以失敗告終。但係呢次成立廉政公署，由於係直接向港督負責，因此喺行動上得到唔少方便，以致好快就喺民間建立聲譽同埋威信。但初期對於警隊嘅調查，由於牽連甚廣，令到警隊內人心惶惶，最終引起警員嘅不滿，因此當時廉署人員成日同警員發生衝突。及後宣佈喺1977年以前貪污較輕嘅可以獲得特赦，衝突先至平息。"}
{"id": "4217", "revid": "243219", "url": "https://zh-yue.wikipedia.org/wiki?curid=4217", "title": "航空", "text": "航空係指喺地球嘅大氣層入面旅行或者運送貨物。今日呢個詞嘅含義包括所有同空中交通工具有關嘅事業同埋活動（包括喺地面嘅事業同埋活動）。\n由用途上嚟睇航空可以分為軍用航空同民用航空。\n由技術上嚟睇航空器主要可以分兩種：\n輕過空氣嘅飛行器「浮」喺空氣入面，有啲似船浮喺水上面咁，佢哋唔需要特別嘅運動裝置嚟為佢哋提供升力。重過空氣嘅飛行器必須要靠一定嘅機械主動咁產生升力。如果冇驅動裝置，佢哋就無法停留喺空中。"}
{"id": "4221", "revid": "6048", "url": "https://zh-yue.wikipedia.org/wiki?curid=4221", "title": "大清帝國", "text": ""}
{"id": "4222", "revid": "65426", "url": "https://zh-yue.wikipedia.org/wiki?curid=4222", "title": "大清", "text": "大清（；），亦叫做中華大清國、大清國、大清帝國、中國（）等，或者係就咁叫清，因為皇室係滿洲人，又叫滿清（），係中國境內一國。佢亦係中國史上最後一個皇朝，叫清朝。大清係滿人統治，發源響今日中國東北地方，皇帝姓愛新覺羅。大清1616年由努爾哈赤創立，最初叫金，史稱後金。1636年先改國號做大清。1644年越山海關進入中原，滅大明同大順，以及平定四周諸國，直至1912年溥儀退位而亡。國由中華民國接手。\n中國斷代史來講，清朝係入關開始計，接住明朝，為中華民國所代，年份由1644年到1911年。\n外文原先多數叫大清做Ch'ing。響1958年，有漢語拼音系統之後，外文逐漸寫做Qing。\n史.\n滿人，原本係女真人，一直住響滿洲，即係今日叫嘅東北。大明皇帝朱元璋（洪武皇帝），為咗壓制元朝（北元）勢力，喺滿洲一帶設遠東指揮使司，開始落手控制女真部各族。女真建州部猛哥帖木兒（努爾哈赤六世祖）嗰陣係大明建州衛左都督，北方有部族勢力強大，南下壓迫住建州女真。猛哥帖木兒被殺，建州部被迫南移，最後定居赫圖阿拉（之後改稱為興京，喺今日中國嘅遼寧省新賓縣境內）。\n南移後，建州女真部同大明交往密切，建州部社會生產力提高，經濟繁榮，開始有八旗制。咁啱呢個時候，係努爾哈赤任大明建州部阿頭。1583年（大明萬曆十一年），努爾哈赤襲封為指揮使，以祖、父遺甲十三副，相繼兼併海西女真部，征服東海女真部，統一咗分散喺滿洲各地嘅女真各部。\n立國.\n1616年（大明萬曆四十四年），努爾哈赤喺赫圖阿拉稱汗，建立大金（史稱後金），改元天命，定都赫圖阿拉。1618年（天命三年，大明萬曆四十六年），努爾哈赤公告「七大恨」嘅討明檄文，起兵反明。1621年遷都遼陽，叫東京。1625年又遷都瀋陽，改名盛京。1626年，努爾哈赤響寧遠之戰一役中，畀明軍大炮打到重傷，無幾耐就死咗。\n1627年，努爾哈赤第八個仔皇太極繼位。1636年（大明崇禎九年），皇太極改國號做大清，改元號為崇德稱帝。1643年皇太極病死，第九個仔愛新覺羅福臨（順治皇帝）繼位。\n入關.\n1644年（甲申年，大清順治元年，大明崇禎十七年，大順永昌元年），李自成喺西安建立大順，之後重帶兵攻陷大明國都北京，明思宗朱由檢吊頸自殺。李自成喺北京做齊儀式，準備做全中國皇帝。之但係佢仍然堅持喺北京推行軍法，結果好多人唔妥佢，所以穩定唔到民心。大清軍說服大明將軍吳三桂投降，喺佢嘅帶領之下入關。李自成入城40日就急急退守到西安，隨後多爾袞迎關外嘅清世祖愛新覺羅福臨入關，國都搬到北京。開始推行剃髮易服，有好多人反抗。\n呢個時候，中國境內，大清、大明同大順三國鼎立。大清入關企穩之後，就向大明同大順推進。大明官員迎福王朱由崧做皇帝。大明想聯大清抗大順，大順不敵，最後敗亡。大清轉移向大明埋手，南下過程中，江南一帶受到血腥鎮壓，揚州十日，嘉定三屠。大清一直遇到好大反抗，但係大明朝廷同宗室唔團結，俾人逐個擊破，最後回天乏術，南方各省失守，最後大明皇帝朱由榔（永曆帝，桂王）要敗走緬甸，始終落入大清手裏面。而比較大規模嘅反抗得返喺臺灣嘅鄭成功，不過1662年魯王朱以海同鄭成功都病死，大明滅亡，1683年，連鄭成功後人鄭克塽都投降，清康熙帝玄燁統一中國。\n滅亡.\n1911年（清宣統三年）辛亥革命之後，各省都逐一宣佈獨立。清帝溥儀喺1912年退位，大清正式滅亡。滿清自從入關，皇帝總共有十二個，統治咗中國268年，成為中國最後一個君主政權。"}
{"id": "4223", "revid": "1833455", "url": "https://zh-yue.wikipedia.org/wiki?curid=4223", "title": "消防處", "text": "（，縮寫：）係香港保安局轄下編制嘅紀律部隊，負責消防、救援同提供緊急救護服務。現任處長係楊恩健，領導10,417名各級消防員、救護員同795名文職人員（2020年底數字）。\n歷史.\n香港嘅消防處係負責防滅火警同救護工作嘅政府部門，屬於香港紀律部隊之一。佢嘅前身係香港警務處轄下嘅消防隊，成立於1868年5月9號，初期主要係負責本港嘅救火工作，喺火警發生時，保障市民生命同財產嘅安全。1953年7月1號，消防隊從醫務署接管咗非緊急救護服務，自始所有救護資源都交由消防隊管理。1960年成為獨立嘅政府部門消防事務處，之後喺1983年7月改稱為消防處。1992年，消防處宣佈分期將非緊急救護服務交返俾醫院管理局及醫療輔助隊負責。\n架構.\n分成三個消防行動總區、消防安全總區、牌照及審批總區、救護總區、總部總區，仲有行政科。香港消防處員工人數達9,589人，由消防處處長掌管，下設副處長職位，幫處長手處理有關事務。\n主要職責.\n主要嘅職責包括：\n滅火.\n迅速處理火警召喚，同有效咁執行陸上同海上嘅滅火工作。\n救援服務.\n提供快捷有效嘅海陸救援服務。\n防火.\n向市民提供有關防火措施嘅意見、提高市民嘅消防安全意識，執行消防法例，並處理牌照審批事宜。\n緊急救護服務.\n迅速處理救護召喚，同提供快捷，有效，先進嘅緊急輔助醫療救護服務。\n職級.\n睇 職級識別標誌"}
{"id": "4226", "revid": "218736", "url": "https://zh-yue.wikipedia.org/wiki?curid=4226", "title": "可口可樂公司", "text": "可口可樂公司（，）係一間總部設喺美國嘅跨國飲品廠商。獨立生產嘅產品有可口可樂、雪碧、芬達、QOO酷兒果汁系列、飛雪礦物質水系列、冰露純淨水系列、天與地及嵐谷茶類系列等。同雀巢公司合作生產嘅有雀巢冰爽茶、罐裝雀巢咖啡等。\n有好多關於「可口可樂」爾個名嘅傳說，不過事實上「可口可樂」嘅英文名係由彭伯頓當時嘅助手同合伙人會計員羅賓遜命名嘅。佢自己係一個古典書法家，佢認為「兩個大寫C字會好好睇」，因此用咗「Coca-Cola」，「coca」係由可可樹葉提煉嘅香料，「cola」係由可可度提取出來嘅成份。「可口可樂」嘅商標百幾年來一直都無變。"}
{"id": "4227", "revid": "144717", "url": "https://zh-yue.wikipedia.org/wiki?curid=4227", "title": "Qoo", "text": "Qoo係可口可樂公司生產嘅一種嘢飲，最初喺日本發售，後來擴張至世界其他地區。Qoo飲品喺2001年中首度登陸香港及台灣，迅即成為當地最受歡迎嘅果汁飲品牌子之一，由森美唱嘅香港Qoo飲品廣告歌「替我味覺，贈送爽快感覺，好味時，大嗌一聲……Qoo！」更係街知巷聞。而家喺香港已經好少見有最初嘅樽裝賣，多數只會見到紙盒裝，通常喺百佳同麥當勞有得賣。"}
{"id": "4229", "revid": "1862119", "url": "https://zh-yue.wikipedia.org/wiki?curid=4229", "title": "森美", "text": "森美（），原名梁志健，有「商台霸王」、「香港畢彼特」之稱，係香港商業電台DJ，主持電台節目。亦係無綫電視藝員同節目主持。\n底細、履歷.\n森美祖籍喺廣東中山市，佢喺葵涌葵盛邨長大，讀過聖方濟愛德小學（石硤尾）同埋聖士提反書院（赤柱）、喇沙書院同埋香港中文大學；1994年參加商業電台「叱吒殺6新大陸」（DJ選舉比賽）而入行，主持週日節目《恐怖份子》、《志健美先生》，若干年後同小儀主持另一個節目《森美變態樂園》，之後二人一直都合作主持節目，好似《森美小儀 dot dot dot》、《森美托小儀所》、《森美小儀山寨王》、《架勢堂》等，其中一節目名為《笑談廣東話》更大受歡迎。2003年開始獨立擔當節目主持，有《森美移動》。佢係2001年商業電台「18-24歲最受歡迎DJ」。現時主持嘅節目有《早霸王》（同小儀共同主持）同埋《森美移動》（同詹志民、細So及陳強一齊主持）。\n森美亦曾經喺有線電視同吳君如主持《先睇星期四》、《再睇星期五》節目，2005年12月播映最後一集。2006年擔任國際華裔小姐競選司儀，2006年3月至9月期間同電台拍檔小儀主持無綫電視綜藝節目《15/16》。同年獲電視廣播有限公司頒發「最受歡迎主持人」。2007年同楊千嬅主持《殘酷一叮》第二代，2008年同小儀主持若干集《亮相》。2009年同小儀一齊主持TVB 節目《千奇百趣》，介紹日本各地嘅珍奇事。\n森美同時亦係金牌大風旗下藝人，主演電影包括《甜絲絲》、《我要做Model》、《雀聖2—自摸天后》，客串《新紮師妹》、《新紮師妹2》、《新紮師妹3》、《醒獅》、《狼牙》。早年更加擔當《4x100 水着份子》男主角。2015年，佢同古天樂、楊千嬅、吳浣儀、吳耀漢、馮淬帆合演電影《五個小孩的校長》。\n因為同叻哥同月同日，森美喺35歲生日晌《架勢堂》入面話自己要年年25歲，森美重自稱係叻哥接班人。但小儀就認為森美係大傻哥接班人。近年佢亦都經常喺《星島日報》寫專欄，名為《公子日記》。\n2006年6月，森美同小儀喺電台節目《架勢堂》嘅遊戲環節「香港十大」選舉「我最想非禮的香港女藝人」，畀婦女團體指侮辱女性。事後電台將佢哋兩人停薪留職兩個月。 \n2019年7月，森美喺電台節目《早霸王》因應七二一元朗襲擊崩潰爆喊，並將原定環節改為畀聽眾點歌。\n婚姻狀況.\n結咗婚（老婆係陳雅嫻），有一個仔同一個女。"}
{"id": "4230", "revid": "1792135", "url": "https://zh-yue.wikipedia.org/wiki?curid=4230", "title": "港澳個人遊", "text": "港澳個人遊計劃，又叫做港澳自由行，一般簡稱做自由行，係一個容許中國大陸居民以個人旅遊嘅方式前往香港同澳門兩地旅遊嘅計劃。一般情況下，只要係計劃範圍內嘅城市，就可以經過簡單嘅簽証手續去港澳地區，最長可以留一個禮拜。其中，十一黃金周、五一黃金周同埋春節黃金周三個中國大陸主要長假期更加係港澳個人遊嘅出入境高峰期。港澳兩地都需要採取特別措施去疏導大量嘅出入境旅客。"}
{"id": "4233", "revid": "1002543", "url": "https://zh-yue.wikipedia.org/wiki?curid=4233", "title": "日全食", "text": ""}
{"id": "4235", "revid": "119909", "url": "https://zh-yue.wikipedia.org/wiki?curid=4235", "title": "大洋洲", "text": "大洋洲（，英文：Oceania）係世界七大洲之一，主要分兩部分，分別係澳洲大陸同埋太平洋各個島嶼。太平洋島嶼可以再細分為以下三組：\n而澳洲大陸夾埋紐西蘭同附近嘅島，就叫做澳大利拉西亞，亦都有人叫澳大利拉西亞洲。\n大洋洲呢個名係法國探險家Dumont d'Urville喺1831年作嘅。\n地理.\n大洋洲同亞洲以印度尼西亞嘅Iriya Jaya為界。包括巴布亞新畿內亞、澳洲、紐西蘭以及南太平洋嘅島國。巴布亞新畿內亞係唯一一個同其他國有陸地疆界嘅大洋洲國，同亞洲國印度尼西亞接壤。\n人口.\n按每平方公里人口密度排列嘅人口。\n（1）紐埃島緊靠著新西蘭"}
{"id": "4237", "revid": "75937", "url": "https://zh-yue.wikipedia.org/wiki?curid=4237", "title": "歐羅", "text": "歐羅（，€；ISO 4217代碼EUR）又叫歐元（），出世嗰陣時係歐洲聯盟入邊十二個國家嘅通貨、呢十二個國家係奧地利、比利時、芬蘭、法國、德國、希臘、愛爾蘭、意大利、盧森堡、荷蘭、葡萄牙同埋西班牙，佢哋就合稱做歐羅區（Eurozone）。到而家已經有更加多嘅國家加入咗歐羅區。\n1歐羅＝100歐分（）。\n特點.\n所有嘅歐羅銀仔正面都係相同嘅，標有硬幣嘅面值，就叫做「共同面（common side）」，而銀仔背面嘅公仔就係由發行國自行設計（national side）。君主立憲制嘅國家通常都會用佢哋君主嘅頭像，第啲國家就通常用佢哋國家嘅象徵。所有唔同嘅銀仔都可以喺所有地區度用，好似鑄有西班牙國王頭像嘅硬幣喺出咗西班牙以外嘅第啲使用歐羅國家仍然係法定貨幣。歐羅銀仔夾埋有8種：2歐羅、1歐羅、50歐分、20歐分、10歐分、5歐分、2歐分同埋1歐分。雖然2歐羅同2歐分嘅硬幣一般唔喺芬蘭同荷蘭使用，但仍然係法定貨幣。\n每種面額嘅歐羅銀紙嘅設計喺各個國家都係一樣嘅。歐羅銀紙一共係有7種：500歐羅、200歐羅、100歐羅、50歐羅、20歐羅、10歐羅同5歐羅。即使大面額嘅紙幣喺某啲國家並唔發行，但仍然都係法定貨幣。\n泛歐自動實時清算系統（Trans-European Automated Real-Time Gross Settlement Express Transfer System，TARGET）係一個喺歐羅發行以前就已經設立嘅歐洲範圍內大額交易清算系統。對於小額支付嘅一般規則係：喺歐羅區之內嘅轉賬視為國內轉賬，歐羅區內信用卡支付同ATM提款嘅費用同國內費用相同，票據畀錢，例如支票等，亦都係同國內一樣。\n使用歐羅嘅國家.\n目前官方使用歐羅嘅國家有奧地利、比利時、塞浦路斯、愛沙尼亞、芬蘭、法國、德國、希臘、愛爾蘭、意大利、拉脫維亞、盧森堡、荷蘭、葡萄牙、斯洛伐克、斯洛文尼亞同埋西班牙。某啲歐羅區國家嘅海外領土，好似係法屬圭亞那、留尼汪、聖皮埃爾和密克隆群島、馬提尼克等等嘅地區都係使用歐羅。\n摩納哥以前用法國法郎、聖馬力諾同梵蒂岡以前用意大利里拉，而兩者已被歐羅替代。根據佢哋同歐盟之間嘅協議，佢哋亦都可以代表歐盟鑄造歐羅硬幣。\n安道爾以前用嘅法國法郎同西班牙比塞塔、黑山、科索沃以前用德國馬克，就算佢哋同歐盟之間冇咩法律上嘅協議畀佢哋用歐羅，但目前佢哋亦都將歐羅作為「實際嘅」通貨。喺2004年10月，安道爾開始同歐盟協商關於允許安道爾好似摩納哥、聖馬力諾同梵蒂岡一樣鑄造歐羅硬幣嘅協議。\n好多以前匯率同歐洲貨幣掛鉤嘅貨幣，比如同葡萄牙埃斯庫多掛鉤嘅佛得角埃斯庫多，目前已經改為同歐羅掛鉤。目前歐羅喺佛得角已經被廣泛接受。而喺2004年11月，佛得角嘅首相喺一個葡萄牙舉行嘅會議上考慮將歐羅作為佛得角嘅正式貨幣。\n2002年12月，朝鮮亦都用歐羅代替咗美金成為佢地對外流通同結算嘅主要貨幣，喺大部分黑市同埋以前使用美金嘅商店，歐羅亦已經代替咗美金。\n總括嚟講，歐羅已經係31個國家同地區嘅官方貨幣，28個國家同埋地區嘅官方貨幣同埋佢哋嘅匯率同歐羅掛鉤。"}
{"id": "4239", "revid": "1244452", "url": "https://zh-yue.wikipedia.org/wiki?curid=4239", "title": "自由塔", "text": "自由塔，正式名世界貿易中心一號大樓（One World Trade Center），係位於美國紐約世界貿易中心嘅核心建築物，喺2014年11月3號啟用，原址係喺911事件中倒塌嘅原世界貿易中心雙子塔樓。\n自由塔高1,776英尺（541.3米），象徵美國通過獨立宣言嘅1776年，呢個高度令到佢超過西爾斯大廈，成為全美、亦係西半球第一高樓。"}
{"id": "4242", "revid": "6048", "url": "https://zh-yue.wikipedia.org/wiki?curid=4242", "title": "日语", "text": ""}
{"id": "4245", "revid": "13", "url": "https://zh-yue.wikipedia.org/wiki?curid=4245", "title": "廢物", "text": ""}
{"id": "4246", "revid": "120591", "url": "https://zh-yue.wikipedia.org/wiki?curid=4246", "title": "垃圾嘢食", "text": "垃圾嘢食，或者垃圾食品、垃圾食物，而係指一啲營養低，熱量高嘅快餐嘢食。有人認為垃圾食品引致癡肥。\n垃圾食物多數指嗰啲大家認為唔健康，或者低，甚至無乜營養價值嘅食物。垃圾食物個名來自英文「Junk Food」，1972年出自美國公眾利益科學中心個阿頭 Michael Jacobson 把口。垃圾食物好鬼多，好似漢堡包、薄餅、糖、汽水、落好鬼多鹽（鈉）整嘅嘢食，好似薯片同薯條，重有好多，講唔晒。\n好多政府同非牟利團體都話食太多垃圾食物無助均衡飲食。「垃圾食物」呢個字於是就俾好多唔妥快餐工業嘅團體同環保份子講咗好多年。\n不過垃圾食物製造成本平，周圍都有得賣，又唔使搞一大餐先有得食，重因為高脂肪，鹽同糖份，可以做出唔同味道，所以重係好受歡迎，歷久不衰。垃圾食物嘅營養成份大部份係淨卡路里，齋畀能量，營養就冇乜。而且垃圾食物重加入好多食物添加劑，用嚟整重啲味，整靚嘢食嘅質感，轉色以及令佢唔會變壞。所以好多垃圾食物可以擺好耐，而且唔使特登去做放雪櫃嗰啲保存措拖。\n垃圾食物脂肪同糖份好高，蛋白質、維他命同纖維成份就好低，被認定係多種疾病嘅元兇，好似癡肥、蛀牙、二型糖尿病個案急升，心臟病等等。當兒童開始食垃圾食物，佢哋原本攝取好多嘅蛋白質、維他命同食物纖維會跌到好低，平日飲開奶同健康果汁會變咗飲汽水。兒童飲少咗奶，減低鈣質攝取量，唔夠鈣會令骨骼脆弱。\n有啲薯片脆片，其實未必垃圾得晒。佢哋有單元同多元不飽和脂肪。之但係，佢哋始終係脂肪，淨卡路里嘅壞處，足以抵銷不飽和脂肪嘅好處。呢堆食物含鹽量好高，重會令有啲人血壓高。"}
{"id": "4252", "revid": "1801316", "url": "https://zh-yue.wikipedia.org/wiki?curid=4252", "title": "上載同下載", "text": "上載同下載，係一對有關嘅詞語去形容兩部電腦或相同系統進行資料傳送。\"上載\"係形容數據或資料由一部本地電腦傳送到去一部遠端嘅電腦，好似係網站、FTP或者其他一啲類似嘅系統。而\"下載\"就係指由一部遠端電腦接收資料。\n呢個詞語唔適合去形容同網站之間嘅基本網頁傳送或者係連結，而主要只係指去故意傳送一個檔案。"}
{"id": "4254", "revid": "1797780", "url": "https://zh-yue.wikipedia.org/wiki?curid=4254", "title": "足球", "text": "足球（Football，或者叫association football、soccer），係一種由兩隊人互攻嘅波類運動。以英式十一人足球比賽為例，每隊波最多會有十位球員同一個守門員比賽，目標就係要將個足球波踢入對方龍門，每入一球就得一分，最後邊隊入得多啲就為之贏。踢波特點係只可以用腳踢，唔可以用手掂個波，不過亦有例外，例如守門員就可以喺禁區入面用手，又或者掟界外球都可以用手，其他情況一律唔畀用手。\n足球運動係而家世界上最受歡迎嘅運動之一。\n歷史.\n古代足球.\n古代足球出現於中國戰國時代嘅蹴鞠，同埋同時代嘅古希臘人同古羅馬玩嘅。2004年初，經專家、學者嘅考證同國際足協嘅確認，古代中國嘅蹴鞠係足球運動最早嘅雛形，亞洲足球協會秘書長維拉潘頒發咗起源紀念杯同證書。\n早喺2300多年前，蹴鞠就已經誕生，而且流行於中國臨淄（今日山東省淄博市臨淄區）。最早確得可信嘅文字記載呢項運動嘅人，應該係《戰國策》同《史記》，當時佢以具有軍事性同娛樂性雙重性質嘅活動而被記錄起來。之後經過改良令蹴鞠慢慢普及，到咗隋、唐時代，蹴鞠同佛教一齊傳到日本，今日日語同韓語度重見到叫足球做「蹴球」嘅用法，呢個就係受到中國嘅影響。\n古代足球無論喺規則、運動方式等都同現代足球存在好大嘅分別。\n現代足球.\n現代足球運動公認係起源於19世紀中期嘅英國。最早嘅職業聯賽亦喺嗰度開始。1863年10月26號，世界同西歐首個正式嘅足球組織英格蘭足球總會喺英國首都倫敦成立。之後，足球運動喺全球廣泛傳播。而現代足球運動嘅比賽章則，都係基於當時嘅英格蘭足球協會比賽章則演化而成。1863年10月26號呢一日亦被作為現代足球運動嘅誕生日。\n而家，歐洲同南美洲被公認為足球水平最高嘅兩大洲，主要嘅足球強國都集中喺呢兩個大洲，足球喺呢兩大洲都有住舉足輕重嘅地位。歐洲足球流派技術簡練實用，注重配合，個人素質實力強、速度快、作風硬朗，以德國、意大利、法國、荷蘭、英格蘭等係代表，歐洲擁有世界上最高水平嘅職業聯賽。南美洲足球流派就講究個人技術，注重短傳配合同個人突破，以巴西、阿根廷、烏拉圭等屬於代表。\n喺其他大洲方面，除咗亞洲之外，其他洲嘅足球流行程度亦都算平均。長期以來，足球喺北美洲發展緩慢，喺美國同加拿大都唔係第一運動，但2000年代開始美國嘅足球水平有咗好大提升，足球喺社會青年一代中嘅地位喺咁大幅度嘅提高，大聯盟亦吸引咗越來越多嘅觀眾，令美國成為一個潛在嘅足球大國；而中美洲嘅大多數國都以足球係第一運動，而且實力唔錯，最強嘅球隊係墨西哥。\n而大洋洲就以新西蘭獨強，其他國足球水平都好低。澳洲嘅實力強過新西蘭，不過喺2006年轉咗入亞洲足球協會。\n足球喺非洲係第一運動，而且非洲特別係西部非洲係近年足球水平進步最快嘅地區，尼日利亞、塞內加爾、科特迪瓦、喀麥隆、加納近幾年湧現出唔少優秀球員。\n足球喺亞洲地區亦非常盛行，不過大多數國足球水平都唔高。近年隨住澳洲嘅加入，亞洲足球有咗一定嘅進步，喺2010年FIFA世界盃，有2支亞洲球隊打入淘汰賽。而家亞洲實力比較突出嘅球隊有澳洲、日本同韓國。\n足球賽事嘅內容.\n足球嘅比賽一路發展落嚟已經有佢自己一套嘅遊戲模式，而為咗維護足球比賽嘅基本意義同埋人民精神，足球運動嘅最高決策機構國際足球協會訂落一系列嘅球賽細則，確保所有正式球賽都會喺同樣嘅準則下進行，亦會不時改進球例嚟配合唔同嘅需要。\n足球比賽要有嘅嘢.\n一場正式嘅足球比賽，首先要有一個足球場用嚟比賽，而規格係要根據國際足球協會所訂嚟設計。\n參與嘅人.\n足球比賽唔一定要有觀眾，但就一定會有落場比賽嘅球員，而正式嘅比賽重會有球證根據國際足球協會所訂嘅規則嚟執法，確保比賽公平公正。\n裝備.\n球員一定要有嘅基本裝備包括以下個別項目（國際足協球例，第四章）：\n球證.\n正式比賽嘅足球場內通常會有一位主球證、兩位旁證同一名第四球證，一位主球證會喺場入面近距離跟住個波或者控球嘅球員而走動，睇實佢哋有冇犯規，佢身上會配有一支哨子，用嚟吹響示意比賽開始或結束，吹罰犯規、個波出界或示意換人等等；另外佢身上會袋住一張黃牌同埋一張紅牌，黃牌係用嚟警告球員犯規，表示如果再犯領黃就要趕出場，而紅牌就係畀啲嚴重犯規，或者已經得到一張黃牌而又再犯黃牌嘅球員，每次當球員初犯時見到主球證隻手插入袋要攞牌嘅時候都祈禱希望只係黃牌，因為如果抽出嚟嘅係紅牌，即係話要趕佢出球場。球證喺進入球場之後直至比賽結束，有權警告同埋將球員驅逐離場，包括喺中場休息嘅時候、加時比賽嗰陣同埋互射十二碼嘅時候。\n除咗主球證之外重有兩位旁證，佢哋唔會企入球場入面而只會分別企喺兩方區域嘅邊線上下游走；佢哋嘅手上會各拎一支旗（多數係黃紅色格仔旗），用嚟傳遞重要訊息畀場內主球證，例如個波係由邊方球員踢出界、進攻球員有冇越位、邊個球員動作過激要吹罰…等，有時主球證睇唔到一啲球員嘅犯規動作，就會同最接近嘅旁證了解事件，跟住先決定判唔判罰。\n重有一個第四球證，一般嚟講係負責場邊換人，檢查吓出場嘅球員身上嘅配備有冇問題，舉燈牌示意換人嘅號碼，而當球賽到咗中場前或者完場前，亦會根據主球證畀嘅訊號而用燈牌示意嗰場波會補幾多分鐘比賽時間。當主球證或者旁證因為受傷而唔能夠繼續執行職務嗰陣，第四球證就會上場頂替佢哋。\n部份比賽會有另外兩個底線球證，主要職責係協助主球證決定喺禁區裏面發生嘅事，同埋個波係唔係已經過咗龍門白界。\n比賽亦可以有視像助理球證，透過視像即時重播同通訊系統協助主球證執法嘅裁判員，當遇到有爭議性問題，球證可以要求睇重播。\n球員.\n每場比賽通常都係由兩隊球隊進行競技，而大場比賽嘅每支球隊都會派出十一名選手落場比賽，另外重會有幾名（五至八名）後備球員負責替補，至於一場正式比賽嘅替補名額係可以換三個人。任何一隊人數少過七人，比賽就唔可以開始或繼續進行。\n落場嘅十一個人，分別會負責唔同嘅崗位，包括企最前負責進攻爭取入波得分嘅前鋒，喺前鋒後面少少嘅係中場，中場又分為\"進攻中場\"同埋\"防守中場\"兩種，前者主要協助前鋒進攻，而後者就主要協助防守，而喺中場後啲就係主要負責防守嘅後衞；有人話後衞係龍門前嘅最後一道防線，係因為闊7.3米嘅龍門前面只有一個守門員，雖然話守門員係可以用手掂波，但其實如果後衞有咩閃失而令對方形成單刀，守門員一個人好難守得晒成個龍門，咁對方入波得分嘅機會就好大。\n黃牌警告嘅犯規.\n2019年開始，球證可以對教練、相關職員、喺後備席嘅球員出示黃牌或紅牌。\n球員.\n一位球員如果觸犯下列嘅任何一項，就要罰黃牌警告：\n一位後備球員或已被換出嘅球員觸犯下列任何一項，就要罰黃牌警告：\n紅牌離場嘅犯規.\n球員.\n一位罰紅牌驅逐離場嘅球員、後備球員、已被換出嘅球員、領隊、教練或助教，一定要離開比賽場地亦都唔可以留喺後備席。領隊、教練或助教違規時，球證都可以向佢哋出示紅牌。\n一位球員、後備球員或被換出嘅球員觸犯咗下列任何一項時，就要罰紅牌驅逐離場：\n2016年開始，球證可以喺比賽開始前根據當時嘅情況出示黃牌，亦都可以紅牌驅逐正選球員，如果正選球員喺開波前俾球證驅逐離場，球隊可以用一個後備球員代替上陣，球隊可以繼續11人作戰，不過後備名額就會少一個人。"}
{"id": "4255", "revid": "259", "url": "https://zh-yue.wikipedia.org/wiki?curid=4255", "title": "港幣", "text": ""}
{"id": "4256", "revid": "1825398", "url": "https://zh-yue.wikipedia.org/wiki?curid=4256", "title": "文雀", "text": "文雀／扒手係種賊，佢哋會將人哋身上嘅荷包同其他貴嘢（譬如智能電話）靜靜雞偷走。\n出處.\n「文雀」呢個詞本來係三合會嘅術語，而家一般香港人都會用。\n古時，「雀」有攞嘅意思。文雀係雀仔，多數喺田、叢林度食。因為身手敏捷，食咗農作物而農民唔知，所以俾人講成小偷。"}
{"id": "4257", "revid": "171096", "url": "https://zh-yue.wikipedia.org/wiki?curid=4257", "title": "MK人", "text": "MK人係香港用語，係指嗰啲成日喺旺角出沒嘅青年人，佢哋有時畀人「好潮」（但係多數都係「讕潮」）嘅感覺。呢個名喺以前好興，電台DJ係原因之一。當中嘅MK就代表Mongkok（旺角）喇。男嘅叫MK仔，女嘅叫MK妹，佢哋嘅文化就叫MK文化。\n點解.\n某人單單住喺或者成日出入旺角，唔等於就係「MK人」；嗰個係主要對嗰啲跟隨潮流但係又唔係全係潮流，感覺係不倫不類嘅人嘅稱呼。有啲外人會簡單噉將佢哋歸入非仔非女之流；然而「MK人」所指嘅，正正就係嗰啲裝腔作勢，外強中乾，唔行偏門揾食嘅後生仔女。\n佢哋覺得自己扮得好鬼有型，重以為會因為噉而吸引到好多男／女性趨之若鶩去兜搭佢哋，於是就經常自拍擺上網。佢哋當中多數都愛流連夜店、的士高，男嘅就為咗有女陪，而女嘅就貪玩怕寂寞，咁就可以講係各得其所。佢哋扮晒憤世不羈，但係又唔知憤世係咩嘢，所謂不羈其實即係冇人生目標，總之就係「今朝有酒今朝醉，明日愁來再買醉」。\n有啲唔算貴嘅私家車款，被人叫做MK車，笑佢等低俗浮誇。任何車俾人配置啲搶眼／吵耳而冇乜用嘅部件或者裝飾品，又或者司機車品唔好，都可能被投以「MK」之謔稱。\n地位.\n其實，MK人多數來自社會下層（階級），實際上冇錢使，冇世藝，冇自信……面對官員、先生同前輩親朋戚友等普遍讚賞，拜金崇權嘅所謂香港主流文化，自慚形穢，不過又偏偏要自欺欺人，於是乎就鍾情於啲使費同學養要求都低，又驚死人哋唔為意嘅打扮、講嘢用行為風格，嚟掩飾自卑同圍爐取暖，形成種所謂次文化。\n與前者相對——有錢人靠豪宅靚車名錶來炫耀；肚入面墨水多嘅，就用久經浸淫而成嘅文雅儀態同含蓄語調來流露之；品味就靠坐定定食雪茄同飲陳年洋酒來展示；掌權嘅會低調直接用，擅於合法行惡，就算俾人捉到技術失誤，都重有大把板斧用得，可能甩到身。\nMK人冇本事噉樣演嘢，就唯有成日靠所謂速成變光鮮，實質虛有其表，依然俾異類人睇唔起嘅方法，來獲取同道中人嘅自信，形成咗個「睇得唔打得」嘅小圈子——旺角啲商場有好多舖頭仔賣雜嘜平價服飾；MK風格口語特色係總詞彙少、密密使新式簡寫／稱、猛咁用虛詞／多義詞（例如取粗口字同性無關之義）、廢話多，又有大把錯／借字——有時俗稱「火星文」；喺條街道食煙仔，飲啤酒，就算明白會因而引嚟欺善怕惡嘅差人打攪，都在所不惜；心口掛個勇字，郁啲就無謂過界，只要犯些少錯就會俾「恭候多時」嘅「秩序維持者」捉去交數或者發泄。\n己亥事變以來，政治格局劇變，做MK人嘅風險大增。針對後生仔女嘅政治類冤案湧現；清白人士由於對此毫無防範，兼且冇權冇勢冇後台，遇上厄運時往往只能坐以待斃；相反，黑幫成員同賊匪等時刻準備十足，熟悉顯規則同潛規則，又有人脈，脱離真案或者假案嘅能力都高好多，生活所受嘅影響較少。\n定型.\n典型MK妹十零廿歲，濃妝豔抹，着背心、熱褲同撻人字拖，成日食煙仔、吹水同講粗口，性格反叛，鍾意喺街道遊來遊去，又時不時去酒吧同夜場。佢等喺2000年代零舍常見，畀人百無聊賴嘅感覺，可以叫做香港地道文化嘅代表之一；後來式微，取而代之嘅係南韓同偽ABC風格。响2020年，來自香港嘅畫師蕭邦仲，以此為主題，喺台灣出版咗本鹹濕漫畫書《MK妹》。\nMK仔原形，模仿電影《古惑仔》入面若干角色，特徵係着黑色緊身背心、爛牛仔褲，樂於露啲文身出嚟。頭髮染到五顏六色，陰仔長到遮到眼，脾氣暴燥，動不動就睥人，講嘢時郁啲就「屌人老母」，後嚟興戴純黑口罩，兼且着Supreme、Thrasher同Stussy等牌子嘅服飾。呢啲風格一路淡化，喺2010年代，南韓潮流文化喺香港風行，與前者揉合，形成MK pop造型。"}
{"id": "4268", "revid": "14", "url": "https://zh-yue.wikipedia.org/wiki?curid=4268", "title": "QOO", "text": ""}
{"id": "4272", "revid": "171096", "url": "https://zh-yue.wikipedia.org/wiki?curid=4272", "title": "洛杉磯", "text": "洛杉磯（， ），又叫做羅省、洛城，係喺美國西岸加利福尼亞州嘅大城市，有超過400萬人口，係加州第一、美國第二。\n歷史.\n洛杉磯至今有幾百年歷史。1781年，墨西哥北部四十四「pobladores」喺加利福尼亞建立咗一個小城。其中兩個係西班牙人後裔，其餘嘅係印第安人或者非人血統。1876年，美國南太平洋鐵路修建到洛杉磯；大概1890年，洛杉磯地區發現石油，吸引大量人才。從此開始咗洛杉磯嘅大規模發展。\n地理.\n西班牙文嘅Los Ángeles嘅意思係「天使」，係僅次於紐約嘅美國第二大城市。座落喺美國西岸加利福尼亞州南部，瀕臨太平洋東側嘅聖佩德羅灣同埋聖莫尼卡灣沿岸，背靠聖加布里埃爾山，面積1200幾平方公里。大市區包括洛杉磯縣同埋奧蘭治、文圖拉兩縣嘅一部分，以及貝弗利希爾斯、帕薩迪納、長灘等80幾個大小城鎮，總面積10567平方公里。城市座落喺三面環山、一面臨海嘅開闊盆地之中，除咗局部為丘陵之外，地面平坦，平均海拔84米，最高點埃爾西峰高1549米。一年四季陽光明媚，乾燥少雨，氣候溫和宜人，平均氣溫12度左右，1月平均氣溫13.7℃，7月23.4℃。年降水量只有357毫米，以冬雨為主。\n氣候.\n洛杉磯喺地中海型氣候帶，氣候溫和，大體全年乾燥少雨，只係冬季降雨比較多。全年陽光充沛，基本上極少機會會喺冰點之下，所以落雪機率極細。年降水量僅379毫米，主要係冬雨。洛杉磯日夜溫差比較大，日間比較炎熱，就算係冬季，日間氣溫都有攝氏20度，夏季日間溫度就經常超過35度，甚至會有熱浪襲擊而搞到山火嘅情況。\n交通.\n公共交通.\n洛杉磯縣城交通管理局同其他嘅機構營運一個廣泛嘅交通網絡。地下鐵同輕鐵路跨越洛杉磯縣。洛城嘅地鐵系統喺全美國第九繁忙，而佢嘅輕軌系統係全美第三繁忙。洛杉磯鐵路系統包括紅線同紫線嘅地鐵，同埋金線、藍線、綠線嘅輕軌列車。重有都會快速巴士，係快速公交系統，類似輕便鐵路，不過喺公路度行。除咗城市鐵路系統同巴士之外，重有Metrolink通勤火車，連接洛杉磯同附近較小嘅城區。\n航空.\n洛杉磯主要嘅機場係洛杉磯國際機場（IATA代碼：LAX），佢嘅客運業務喺全球第五大、貨運業務就喺第六大。喺2005年，服務超過6000萬旅客同200萬頓貨物。洛杉磯國際機場唔單止係加州最繁忙嘅客運機場，亦係美國第三大嘅機場（如果剩喺計國際旅客數量，洛杉磯國際機場就排第二，僅次於第一大嘅紐約甘迺迪國際機場。\n除咗洛杉磯國際機場之外，洛杉磯重有好多機場喺附近。\n城際鐵路.\n喺洛杉磯聯合火車站，有太平洋Surfliner號、海岸星光號、西南行政官號同埋日落界限號呢啲城際火車開出。太平洋Surfliner號南行到聖地牙哥；海岸星光號北上去三藩市、波特蘭同埋西雅圖；而西南行政官號同埋日落界限號會開去美國東部。"}
{"id": "4273", "revid": "8", "url": "https://zh-yue.wikipedia.org/wiki?curid=4273", "title": "羅省", "text": ""}
{"id": "4276", "revid": "1369257", "url": "https://zh-yue.wikipedia.org/wiki?curid=4276", "title": "澳門幣", "text": "澳門幣（），或者叫澳門元/圓，一般市民會嗌做葡幣，係澳門嘅法定流通貨幣，通常用縮寫 MOP$ 表示。而正式嘅 ISO 4217 簡稱為 MOP（Macao Pataca）。澳門嘅貨幣政策係由澳門金融管理局管理。1澳門幣可以暢做100仙（Avo）。澳門幣嘅葡文名「Pataca」源自曾經喺亞洲廣泛使用嘅銀圓「墨西哥的八個雷亞爾」（葡文：Pataca Mexicana）。\n喺澳門同埋香港，重有廣東嘅民間，澳門幣亦都叫葡幣，用來同以前曾經亦喺澳門流通嘅廣東銀圓同埋港元分開。不過，葡萄牙嘅本土貨幣實際上係另外一種貨幣，即係士姑度（Escudo）或者歐元（自1999年開始）。所以唔知情人士會誤會「葡幣」係葡萄牙貨幣。\n1995年後，澳門幣嘅紙幣由澳門金融管理局授權大西洋銀行同埋中國銀行澳門分行發行，硬幣就由澳門金融管理局負責發行。澳門幣同港元之間實行固定匯率制度，以1.0315澳門幣兌1港元。由於港元同美元實行聯繫匯率制度，所以澳門幣亦間接同美元掛鉤，匯率大概係1美元兌8元澳門幣。澳門現時對澳門幣同外幣嘅進出境都冇管制，遊客可以喺澳門嘅酒店、銀行、兌換店等地自由兌換貨幣。"}
{"id": "4277", "revid": "259", "url": "https://zh-yue.wikipedia.org/wiki?curid=4277", "title": "百事可樂", "text": "百事可樂（）係美國廠商百事可樂公司推出嘅一種汽水。\n百事可樂最初喺1890年代由一個藥劑師，係用嚟醫胃病。1964年，百事可樂開始推出無糖嘅健怡版。"}
{"id": "4281", "revid": "259", "url": "https://zh-yue.wikipedia.org/wiki?curid=4281", "title": "2006年", "text": "2006年又係："}
{"id": "4295", "revid": "259", "url": "https://zh-yue.wikipedia.org/wiki?curid=4295", "title": "中華巴士", "text": "中華汽車有限公司（China Motor Bus Company Limited，簡稱中華巴士或者中巴；CMB；）係香港嘅地產發展商，亦曾經係香港嘅主要公共交通機構之一，由顏成坤同埋佢大舅黃耀南喺1923年創立。\n史.\n中巴起初喺九龍半島提供巴士服務，1930年代初開始經營新界路線。其後政府喺1933年實施巴士專營權，中巴獲得香港島嘅巴士服務專營權。戰後由於港島區人口增長，中巴不斷擴張巴士路線網絡。1970年代係中巴嘅全盛期，當時中巴更加引入新款巴士吸納客源。1972年紅磡海底隧道通車，中巴聯同九巴合營過海隧道巴士路線，中巴車輛喺九龍半島再次出現。\n自從地鐵喺1985年5月31號投入服務之後，中巴嘅乘客量下跌咗超過一半，造成中巴嘅服務水平一直倒退。其後喺1989年中巴因勞資雙方就退休金安排出現爭拗並談判破裂，導致中巴員工發動大罷駛事件，造成香港島交通大混亂，為當時喺香港島經營屋邨巴士線嘅城巴製造先機，不斷搶走中巴客源。自1990年代初中巴服務持續欠佳，香港政府喺1993年同1995年分別將中巴26條同14條路線攞出嚟作公開競投，城巴憑住過去喺香港島嘅良好業務，獲得呢兩批路線嘅專營權。隨後城巴大規模擴張港島巴士網絡，令中巴喺港島區巴士業務造成了史無前例嘅壓力。\n1998年2月17號，港府宣佈唔再延續中巴嘅專營權，原因係中巴服務水平仍然冇改善，政府唔再畀機會。政府將中巴嘅88條巴士路線公開競投（而有部分路線沒有經競投而交由城巴經營），雖然中巴曾經連同英國第2大巴士集團Stagecoach聯合組織財團，同新世界發展為首嘅新世界第一巴士、由城巴、長江基建、香港中旅集團組成嘅香港聯合巴士有限公司，以及包括九巴等多個財團競投巴士路線，但結果仍然由新世界第一巴士成功競投到中巴嘅88條路線，而中巴嘅專營權亦喺1998年8月31號深夜告終。\n喺專營權完咗之後，中巴轉為經營一條來往港運城同埋北角政府合署之間嘅非專利巴士線，到2015年都收埋檔。除此之外，中巴將位於柴灣嘅巴士車廠租畀接辦香港島路線嘅新世界第一巴士作日常運作之用。後來呢間巴士廠亦曾經租過畀城巴同埋大巴士公司作短期車廠之用，柴灣巴士車廠曾經被建議攞嚟做「巴士博物館」，但係無疾而終。到2018年，中巴同太古成功申請將車廠地皮改用途，變成商住項目，車廠喺2020年開始清拆。\n非專利巴士線.\n隨住中巴作為其中一個發展商嘅地產項目北角港運城喺1998年落成之後，中巴營運佢唯一一條非專利巴士線，來往港運城同埋北角政府合署之間。條線喺2015年6月30號最後一日服務。"}
{"id": "4296", "revid": "1786534", "url": "https://zh-yue.wikipedia.org/wiki?curid=4296", "title": "山頂纜車", "text": "山頂纜車（Peak Tram，原本叫High-level Tramways）係香港最早行嘅機動公共交通工具，1888年5月落成啟用，來往中環花園道同埋太平山（扯旗山）頂。\n山頂纜車路軌全長1.4公里，坡度由4至27度，由海拔28米至396米，車站有中環花園道總站、堅尼地道站、麥當勞道站、梅道站、白加道站同埋山頂總站。\n山頂纜車靠直徑44毫米及斷裂應力139公噸嘅鋼纜拉動，全程大部分地方都係單軌行駛，中間有兩組路軌畀兩部纜車交叉上落。"}
{"id": "4312", "revid": "220500", "url": "https://zh-yue.wikipedia.org/wiki?curid=4312", "title": "2005年", "text": "2005年又係："}
{"id": "4313", "revid": "1697034", "url": "https://zh-yue.wikipedia.org/wiki?curid=4313", "title": "2004年", "text": ""}
{"id": "4315", "revid": "1642670", "url": "https://zh-yue.wikipedia.org/wiki?curid=4315", "title": "2002年", "text": ""}
{"id": "4316", "revid": "1642669", "url": "https://zh-yue.wikipedia.org/wiki?curid=4316", "title": "2001年", "text": ""}
{"id": "4317", "revid": "234756", "url": "https://zh-yue.wikipedia.org/wiki?curid=4317", "title": "2000年", "text": ""}
{"id": "4318", "revid": "1699430", "url": "https://zh-yue.wikipedia.org/wiki?curid=4318", "title": "1999年", "text": ""}
{"id": "4319", "revid": "1639027", "url": "https://zh-yue.wikipedia.org/wiki?curid=4319", "title": "1998年", "text": ""}
{"id": "4320", "revid": "1815146", "url": "https://zh-yue.wikipedia.org/wiki?curid=4320", "title": "1997年", "text": "其他紀年.\n※朝鮮民主主義人民共和國喺1997年制定主體曆，喺1912年開始紀元。"}
{"id": "4321", "revid": "1737418", "url": "https://zh-yue.wikipedia.org/wiki?curid=4321", "title": "1996年", "text": ""}
{"id": "4322", "revid": "1832593", "url": "https://zh-yue.wikipedia.org/wiki?curid=4322", "title": "1995年", "text": ""}
{"id": "4323", "revid": "259", "url": "https://zh-yue.wikipedia.org/wiki?curid=4323", "title": "1994年", "text": ""}
{"id": "4324", "revid": "120591", "url": "https://zh-yue.wikipedia.org/wiki?curid=4324", "title": "1993年", "text": ""}
{"id": "4325", "revid": "198212", "url": "https://zh-yue.wikipedia.org/wiki?curid=4325", "title": "1992年", "text": ""}
{"id": "4326", "revid": "1722483", "url": "https://zh-yue.wikipedia.org/wiki?curid=4326", "title": "1991年", "text": ""}
{"id": "4327", "revid": "1732554", "url": "https://zh-yue.wikipedia.org/wiki?curid=4327", "title": "1990年", "text": ""}
{"id": "4330", "revid": "259", "url": "https://zh-yue.wikipedia.org/wiki?curid=4330", "title": "梅窩", "text": "梅窩（Mui Wo）位於香港新界大嶼山嘅東南部，地區行政上屬於離島區。當地環境優美，係香港一個郊遊度假嘅好去處。梅窩附近嘅銀礦灣亦吸引唔少遊人。\n梅窩以前係去大嶼山第一個地方，皆因佢有船來回香港島中環。不過自從有咗地鐵去島北嘅東涌之後，呢個角色就大為減弱。"}
{"id": "4333", "revid": "158703", "url": "https://zh-yue.wikipedia.org/wiki?curid=4333", "title": "香港濕地公園", "text": "香港濕地公園（）位於香港元朗天水圍北部，有61公頃，包括60公頃嘅戶外保護區同埋1萬平方呎嘅室內展館。作為米埔濕地保護區嘅緩衝區，香港特區政府希望透過起呢個濕地公園嚟保育濕地、教育市民同埋吸引遊客。\n歷史.\n香港濕地公園所在嗰塊地原本計劃做生態緩解區，用嚟補償返因為起天水圍新市鎮而冇咗嘅具生態價值土地。1998年，前漁農署（而家嘅漁農自然護理署）同前香港旅遊協會（而家嘅香港旅遊發展局）展開咗一項叫做「國際濕地公園及訪客中心可行性研究」嘅計劃，睇吓可唔可以將嗰個生態緩解區擴展成為一個濕地生態旅遊景點。研究結論係可以喺嗰度發展一個濕地公園，同時又唔削弱佢嘅生態緩解功能。香港濕地公園嘅發展更可以將嗰個生態緩解區提升成為一個集自然護理、教育同旅遊用途於一身嘅世界級景點。香港特區政府之後亦都將香港濕地公園計劃列做其中一個千禧年發展項目。\n香港濕地公園喺1999年開始起，係香港第一個收費生態旅遊項目，用咗大概五億港元。公園分兩期發展，總共佔地61公頃。第一期展覽館已經喺2000年12月落成開放，而第二期展覽館亦已經喺2006年5月20號啟用。\n設施簡介.\n公園主要分「室內展覽區」同「戶外展覽區」兩種。室內展覽區裏面由 3 個大型展館（分別係「濕地知多少」、「濕地世界」同「人類文化」）同埋一個戶外公園所組成。除咗展出天然濕地生態之外，公園亦引入咗多種活生生，濕地可以見到嘅動植物嚟展覽，好似馬來長吻鱷、小鼷鹿、三線閉殼龜（俗名金錢龜）、重有香港獨有嘅濕地動物：香港鬥魚、盧文氏樹蛙等。\n訪客中心有三個大型展館，包括影音劇場、電腦互動遊戲區，同埋展示唔同濕地生態環境嘅「濕地世界」。\n「戶外展覽區」主要有多間觀鳥屋、紅樹林浮橋、濕地探索中心等，可以睇到鳥類、蝴蝶、蜻蜓、豆娘、兩棲類、爬蟲類、蟹、彈塗魚、淡水魚等。濕地公園嘅標誌：黑臉琵鷺，冬季就可以響觀鳥屋外見到。\n公園第一期工程曾經獲得香港建築師學會2000年周年大獎會長獎，第二期亦獲得該學會2006年全年建築大獎。\n貝貝之家.\n2004年6月喺元朗山貝河捉到嘅小灣鱷貝貝亦喺2006年8月搬咗入去公園入面嘅「貝貝之家」。\n貝貝之家簡介：\n室內設施.\n室內屋企同戶外範圍由一道活門分隔，畀鱷魚自由出入。內室方便獸醫幫貝貝做健康檢查，亦可以畀貝貝舒舒服服過寒冬。\n動漫宣傳.\n濕地公園試過買動漫作品嘅授權，用嚟加強宣傳濕地公園嘅活動，包括麥兜、蠟筆小新同阿呢等動漫作品。\n2010-11年度，濕地公園花喺買動漫作品嘅經費係兩萬四千蚊；2011﹣12年度，濕地公園花喺動漫作品嘅經費係八千五百蚊；2012﹣13年度，濕地公園花喺動漫作品嘅經費係一萬五千蚊。\n入場費.\n公園嘅入場費係大人港幣30蚊，小童、全日制學生同埋老人家港幣15蚊，三歲或以下嘅小童免費。另外亦都可以申請「家庭年票」，每張港幣50蚊。個人票大人港幣100蚊，小童、全日制學生同埋老人家港幣50蚊。\n除咗現金，售票處亦接受用八達通卡、易辦事或公司支票畀錢。"}
{"id": "4335", "revid": "207381", "url": "https://zh-yue.wikipedia.org/wiki?curid=4335", "title": "學生", "text": "學生（）主要係指學校入面學嘢嘅細路或青少年，即係小學生、中學生同埋大學生。有時候亦都泛指任何學緊嘢嘅人。\n古時學生並無分大人或者細路，通常係指跟住某人門下，而敎人嘅就係先生，同學生相對。\n書友.\n書友，又稱同學、同窗、 寒窗、係一班一齊讀書、學嘢嘅學生。細分成同班同學、同級同學同埋同校同學。"}
{"id": "4336", "revid": "1145594", "url": "https://zh-yue.wikipedia.org/wiki?curid=4336", "title": "雲尼斯杜萊", "text": "雲尼斯杜萊（，），又譯為雲尼斯達萊，又稱為雲佬，係一個荷蘭足球員，現已掛靴，球員生涯司職前鋒。佢曾經效力荷蘭足球代表隊，但喺2008年歐洲國家盃完咗之後宣佈退出。\n簡歷.\n雲佬喺1993年以青訓球員身份加入當時係荷蘭乙組球會嘅丹保殊（\"FC Den Bosch\"），開始佢嘅職業足球員生涯，佢為球隊上陣過69場射入17球。1997年加盟荷蘭另一支球隊海倫芬（\"SC Heerenveen\"），為球隊上陣31場射入13球。佢喺22歲生日嗰日以420萬英鎊轉咗去PSV燕豪芬（\"PSV Eindhoven\"），打破當時荷蘭本土轉會費紀錄。佢喺PSV燕豪芬首季已經射入31球成為嗰屆荷蘭聯賽嘅神射手，但喺歐洲金靴獎以2分之差輸咗畀英格蘭射手菲臘斯，得個亞軍，同年佢成為荷蘭足球先生。佢喺2000年4月右膝受傷，搞到冇得踢2000年歐洲國家盃。後來佢成功克服膝傷，於2001年3月再次返翻球場比賽。佢喺效力PSV燕豪芬期間上陣聯賽67場射入咗62球。\n雲佬喺2001年7月1號以破紀錄1900萬英鎊轉咗去英格蘭超級足球聯賽（英超）球隊，有「紅魔鬼」之稱嘅曼聯（\"Manchester United\"），着起咗10號波衫。佢踢曼聯首季已經為球隊上陣32場射入23球，憑住佢本人出色嘅表現，贏得2002年英格蘭最佳球員。但荷蘭喺FIFA世界盃外圍賽出局，再次令雲尼斯杜萊錯過國際大賽。2002/2003球季，佢除咗為曼聯贏取英格蘭超級聯賽冠軍外，重打破咗曼聯球員喺歐洲賽事入球嘅紀錄，而獲得2003年歐洲足球協會最佳前鋒嘅美譽（喺02/03歐洲聯賽冠軍盃上陣9場入12球，成為嗰屆嘅神射手）。\n2003年11月19號，荷蘭喺歐洲國家盃外圍賽對蘇格蘭嗰陣，球隊喺首回合落後1球下，靠佢連中三元，最終贏6-0出線。\n2004年佢代表荷蘭參加歐洲國家盃，首次出席大賽。首場對德國就憑佢入波追和對手。荷蘭雖然輸咗畀捷克，但係又可以以小組賽次名出線。最終荷蘭喺四強不敵東道主葡萄牙。\n喺2006年FIFA世界盃外圍賽之中，雲佬係以荷蘭神射手嘅姿態進入32強。矢志要博取曼聯領隊阿力士·費格遜爵士支持嘅雲佬，喺3場分組賽賽事之中，只係入咗一球。喺16強大戰葡萄牙嘅賽事之中，荷蘭隊教練雲巴士頓（\"Marco Van Basten\"）更要佢做後備，直至完場雲佬都冇出過場。嗰場比賽之中，荷蘭以一球輸咗畀葡萄牙，而場波更出現16張黃牌，4張紅牌，打破世界盃單場賽事發出最多紅黃牌嘅記錄。\n其實喺曼聯生涯嘅尾段，雲佬同曼聯領隊兼主教練費格遜唔妥嘅情況已經有惡化嘅趨勢。有時因為特別原因，雲佬間唔中會俾費格遜雪藏，或者冇狀態而被編做後備，上陣次數大減；而費格遜起用嘅曼聯另一法國籍前鋒沙夏（\"Saha\"）表現亦不過不失，喺費格遜開始重用沙夏嘅環境之下，雲佬雖然重好想留喺曼聯，但亦自覺冇癮而開始想轉去其他球隊發展。喺2005/2006年球季嘅最後階段，費格遜同雲佬嘅關係終於決裂，喺2006年世界盃之後，雲佬就以大約1030萬英鎊過檔去喺西班牙甲組足球聯賽打滾嘅頂級球會皇家馬德里足球會（\"Real Madrid\"，簡稱「皇馬」）。\n喺雲佬效力曼聯嘅五個球季，一共二百幾場嘅比賽入面射入對手龍門嘅波達到150球，呢個紀綠絕對能夠列為神射手級別。除此之外，佢喺足球場上獲得嘅榮譽亦唔少，先後奪得過歐洲地區嘅「足球先生」、「神射手」等獎項，又創下多項歐洲地區嘅最多入球紀錄，其中包括自英超開始以來，第一位球員喺連續八場波都有「士哥」（入波）。\n2006年轉會事件.\n喺2005/06年球季就嚟完嘅最後一場聯賽賽事，雲佬因為唔妥領隊阿力士·費格遜唔畀佢做正選，喺賽前好嬲咁自己離隊返咗屋企。有傳話雲佬喺賽前曾經同葡萄牙籍嘅隊友基斯坦奴朗拿度（C朗）嗌過交，重爭啲喐手，事緣話因為喺隊伍操練嗰時，雲佬攞C朗死咗嘅阿爸嚟講笑，語中有骨咁話佢同一樣係葡萄牙人嘅曼聯助教昆洛斯好似父子咁，暗示助教處處偏坦C朗，令C朗極度唔妥而發生衝突；因為雲佬已經唔止一次喺操練時同隊友口角或者郁手，費格遜容忍到咗極限，驚住咁落去球隊好可能會出現分化情況，唯有安排雲佬坐後備席以示懲戒，點知反而招嚟雲佬喺最後一場聯賽前嘅離隊出走，開動咗「費雲恩怨」嘅計時炸彈。\n後尾曼聯老闆同費格遜開會考慮要將雲佬「放盤」，希望搵西班牙球會馬德里體育會（\"Club Athletic Madrid\"，簡稱「馬體會」）交換旗下一位年青猛將費蘭度托利斯（\"Fernando Torres\"），馬體會梗係唔會咁輕易就用一個年輕猛將換取年屆三十嘅雲佬，於是就開價除咗球員互相交換重要另加一千萬英鎊，曼聯見對方獅子開大口，於是交易就不了了之，而馬體會會長後來再發表聲明，話托利斯係非賣品，唔使再搵佢哋開價。再後來又傳出曼聯高層願意將雲佬以低價一千萬英鎊賣出去，當時意大利甲組足球聯賽球會國際米蘭（\"Inter-Milan\"）即刻話有興趣，但呢件事因為2006年FIFA世界盃開鑼而暫時擺埋一邊。\n世界盃之後，西甲勁旅皇家馬德里加入要搶雲佬過檔，但係雲佬自己話想去德國搵食，目標係德國甲組冠軍隊伍拜仁慕尼黑（\"Bayan Munich\"，簡稱「拜仁」）。曼聯於是開價一千八百萬英磅同皇馬交涉，但係皇馬淨係願意畀一千萬磅轉會金嚟買雲佬，雙方討價還價之後，皇馬願意用一千二百萬英磅作為收購條件，而且應承如果雲佬喺賽季之後成為嗰年嘅神射手，會額外畀多一百萬英磅作為酬謝獎金，但係曼聯決意將雲佬嘅轉會金鎖定一千五百萬英磅，於是呢單交易呈膠着狀態；期間皇馬官方網站出錯將雲佬已加盟皇馬嘅消息對外公佈，冇幾耐之後即刻刪返，重要嗱嗱臨同廣大傳媒澄清同埋道歉。呢個時候嘅拜仁仍然對雲佬加盟抱有好大嘅信心。\n2006年7月底左右，費格遜單方面表現溫和咁話，如果雲佬仍然留低幫曼聯打江山，所有人都會因為咁而高興，暗示主僱嘅關係有冰釋嘅可能。但另一邊廂喺曼聯老闆格拉沙（\"Glazer\"）嘅推波助瀾同施壓之下，球會終於喺同月嘅28號同皇馬達成初步協議，同意收取大約一千五百萬歐元（約一千零三十萬英磅）將雲佬賣畀皇馬，重喺同月29號通過體檢，正式簽咗三年合約，成為皇馬旗下嘅殺手。雲佬喺接受傳媒訪問時話，佢好感謝費格遜當初願意等待一個球季嚟畀佢養傷，傷癒之後仍然肯出高價將佢帶入曼聯，諗返真係欠費格遜好多，不過因為師徒關係已經達到決裂重要係無可挽救嘅地步，唯有忍住萬般悲痛咁離開曼聯。費格遜亦回應話雲佬的確係一個好球員，但係因為紀律問題而俾人放喺後備廂係每個球員都應該接受，唔明點解雲佬咁睇唔開。\n皇馬歲月.\n初初加入皇家馬德里嘅雲佬並冇辜負自己嘅盛名，喺季前練習同啲新隊友一齊練傳波，佢嘅入波百份比高過晒其他人，展示一手射門技術令在場嘅隊友同教練個個睇到眼凸凸，暗中讚佢好嘢。跟住幫皇馬踢熱身賽已經有入波，開展佢喺皇馬嘅光輝歲月。\n聯賽開鑼冇幾耐，喺一場作客對利雲特（\"Levante\"）嘅賽事入面，雲佬大演帽子戲法，喺初踏足嘅西班牙土地之上大顯光芒。\n同年，即同樣係06-07年嘅西甲賽季，喺皇家馬德里作客奧沙辛拿（\"Osasuna\"）一場，雲佬更上演大四喜，個人包辦晒四個入波，表現出驚人嘅入波能力，兼受到球會領隊卡比路極力讚賞；憑住不斷嘅入波，雲佬喺呢個賽季除咗勇奪西甲神射手獎之外，所效力嘅皇家馬德里亦重奪西甲錦標成為06-07年度冠軍。\n2008年1月，雲尼斯杜萊同皇馬簽新約到2010年6月30號。佢喺同年3月做手術，5月復出，對巴塞隆拿後備入替兼有入波。2008年尾，佢又因為手術而缺陣，去到2009年季前熱身賽至復出。其後佢打完球季第一場西甲之後再次受傷，缺陣幾個禮拜。\n後皇馬歲月.\n2010年1月，雲尼斯杜萊同漢堡簽約到2011年6月。\n2011年6月，雲尼斯杜萊免費轉投馬拉加，簽約一年。佢喺2012年5月14號宣佈掛靴。"}
{"id": "4337", "revid": "3286", "url": "https://zh-yue.wikipedia.org/wiki?curid=4337", "title": "賭波", "text": "賭波，屬於一種「體育比賽賭博 (sports betting)」，多數以投注足球為主，但亦有用其他球類運動嚟開賭，好似籃球、棒球、美式足球（又叫欖球）…等亦都會叫賭波。不過喺香港暫時唯一合法可以賭嘅波只有足球運動一種，所以普遍計一講賭波就多數係指賭足球。\n一般賭波首先要有一場或以上嘅正式球賽進行。繼而有博彩公司、財團或者個人做莊 (bookmaker)，佢哋會開出各式各樣嘅投注盤口，俾其他想靠賽事結果嚟分得彩金嘅人落注。如果當地有合法嘅賭博機構，普羅大眾一般嚟講可以去機構指定嘅投注站落注，又可以用電話或者上網，甚至可以用賭博機構提供嘅投注直駁機落注；而當中嘅賭法亦可以話係五花八門。"}
{"id": "4338", "revid": "143999", "url": "https://zh-yue.wikipedia.org/wiki?curid=4338", "title": "電子遊戲", "text": "電玩遊戲（）係指用電子架生玩嘅遊戲。原則上，電玩遊戲可以分做視像遊戲（video game）同聽覺遊戲（audio game），前者指隻遊戲主要用視覺（遊戲畫面）嘅方式嚟呈現隻遊戲俾玩家睇，而後者指隻遊戲主要用聽覺（可能冇畫面，但有聲）方式做同樣嘅嘢。視像遊戲明顯比較受歡迎，所以日常用語好多時當咗「電玩遊戲」同「視像遊戲」係同義詞。\n粵文入面嘅打機就係指玩電玩遊戲嘅舉動，之所以叫做「打機」，係因為早期嘅電子遊戲都係以格鬥遊戲為主，要打打殺殺；亦可能因為有好多打機高手為咗速度或者太興奮好用力咁打架遊戲機（尤其商場啲座地機）。\n打機嘅地方叫「機鋪」。\n程式結構.\n一個遊戲程式結構大致如下：喺一隻遊戲嘅程式啟動嗰陣，個程式要初始化（initialize）－設定好嗮隻遊戲嘅參數嘅數值、講好嗮要用乜資源等等。初始化咗之後，個程式就要進入遊戲迴圈（game loop）－喺程式編寫上，迴圈（loop）係一類控制流程機制，能夠令一段程式碼只要某啲條件唔達到，就會一路係噉重複行，而相對喺冇迴圈嗰陣，段碼會逐句逐句行，行一次就算。好似係以下呢段食鬼嘅虛擬碼噉，就用咗個 while 迴圈：\n move_speed = ...\n number_of_ghost = ...\n ... \"用若干行 declaration 設定遊戲柞參數嘅數值\"\n while player.lives &gt; 0 \"當玩家有多過 0 條命嗰陣一路做...（「玩家命變咗 0」就係 GAME OVER 條件）\"\n // Process Inputs；睇讀取輸入\n JoystickData j = grab raw data from joystick \"由手掣嗰度探測玩家撳咗乜掣\"\n // Update Game World；睇遊戲邏輯同人工智能\n update player.position based on j \"基於玩家撳嘅掣，更新玩家角色嘅位置\"\n foreach Ghost g in world \"for 每一隻鬼\"\n if player collides with g \"如果玩家撞到嗰隻鬼\"\n kill either player or g \"玩家就死\"\n else\n update AI for g based on player.position \"基於隻鬼嘅人工智能，更新佢嘅位置\"\n end\n loop\n // \"喺現實應用上，以上嘅各個動作通常會每個做一個子程式。\"\n ...\n // Generate outputs；睇遊戲外觀\n draw graphics \"喺熒光幕上面畫相應嘅影像\"\n update audio \"... 同埋整聲效\"\n loop\n遊戲設計考量.\n電子遊戲做到，其他遊戲媒體通常做唔到嘅嘢包括咗以下呢啲：\nsetup # 做嗮所有要做嘅設定。\nwhile (playing == true) # 只要個玩家玩緊，就一路係噉做以下嘅嘢。\n current_state = ... # 知道個遊戲現時嘅狀態。\n player_input = get(joystick_button_pressed) # 由控制器或者鍵盤嗰度知個玩家俾乜嘢輸入。\n next_state = f(current_state, player_input) \n # 計算個遊戲嘅下一個狀態；下一個狀態視乎個玩家俾嘅輸入同隻遊戲嘅規則而定，\n # 例如喺一隻冒險遊戲入面，玩家可以用控制器俾「前後左右」等令到自己個角色郁動，\n # 但就算個玩家乜掣都唔㩒，隻遊戲入面嘅物體都可以根據隻遊戲嘅規則郁動。\n current_state = next_state # 郁手將個遊戲嘅狀態變成下一個狀態。\n出名公司.\n以下係一啲喺整或者出版電子遊戲方面出名嘅公司："}
{"id": "4339", "revid": "158703", "url": "https://zh-yue.wikipedia.org/wiki?curid=4339", "title": "細路", "text": "細路（），細路哥（）；國語書面語叫做兒童或者小童，一般嚟講係指重未發育嘅人；小學六歲係最適合，中學十二倒，大學十八倒。如果要按性別嚟分類嘅話，男性指雄性，叫做男仔、細路仔、細蚊仔、細路哥、或者「𡃁仔」；而女性指雌性，就叫做女仔、細路女、或者「𡃁妹」。文言上面，係寫孩、童、兒。"}
{"id": "4340", "revid": "38", "url": "https://zh-yue.wikipedia.org/wiki?curid=4340", "title": "兒童", "text": ""}
{"id": "4341", "revid": "74709", "url": "https://zh-yue.wikipedia.org/wiki?curid=4341", "title": "功課", "text": "功課（又叫作業）即係老師畀學生做嘅習作，有堂課同家課兩種。\n功課有幾種，做法視乎學科而定，有文法功課、數學功課、科學功課。老師派嘅功課有時限，夠鐘就要交，由老師評分。\n網上學習.\n有啲老師出功課題目擺上網，可能要學生喺屋企或者學校嘅網上做，即時選答或者指定時日喺網上交功課。\n亦有啲老師要學生上網做練習，呢啲都算係功課嘅一種。\n雖然喺網上做，但係欠交同家課一樣俾人扣分，亦會俾人罰。\n堂課.\n堂課係功課嘅一種，學生喺落堂之前要喺班房做嗮，如果唔係就屬於遲交，成績扣分。堂課係開卷式，唔係測驗。\n家課.\n有時老師認為啲學生喺班房唔夠時間做功課，所以畀佢哋返屋企做埋佢，咁就會變咗做家課。\n欠交功課.\n欠交功課（簡稱為「欠交」）係過咗限期都未交功課，而又冇補交，尤其係家課。喺限期之後補交功課叫做「遲交功課」。有啲國家，遲交功課會俾人扣分，俾人罰，老師可能會拒收，遲交同欠交都一樣俾人扣分。欠交功課對老師冇誠意，唔係都會試做下份功課，試交下功課，等老師知道學生啲成績。\n其他意思.\n喺香港，亦有人會用「做功課」嚟形容鑽研同埋資料搜集嘅行為，例如："}
{"id": "4342", "revid": "207381", "url": "https://zh-yue.wikipedia.org/wiki?curid=4342", "title": "學校", "text": " \n學校（）主要係指一楝畀學生係入面學嘢嘅建築物，有時候亦都有一啲無形嘅學校，用「函授」或者「網上資源」向學生提供知識，譬如話香港網上學府。"}
{"id": "4345", "revid": "70546", "url": "https://zh-yue.wikipedia.org/wiki?curid=4345", "title": "黑色星期五", "text": "歷史上有幾個事件都係發生喺星期五："}
{"id": "4346", "revid": "240099", "url": "https://zh-yue.wikipedia.org/wiki?curid=4346", "title": "Microsoft Windows", "text": "Microsoft Windows（微軟視窗）係一個為個人電腦同伺服器用戶設計嘅作業系統。佢嘅第一個版本係由微軟喺1985年發行，嗰時Windows重係MS-DOS下嘅桌面環境。但係佢之後嘅版本逐漸發展成為個人電腦同伺服器使用者設計嘅作業系統，最後得到世界個人電腦作業系統軟件嘅壟斷地位。所有最近嘅Windows都係完全獨立嘅作業系統。\n版本.\n現時最多人用嘅視窗系統Windows 7喺2009年10月24號發行。之後嘅個人電腦版Windows係2012年10月26號上市嘅Windows 8。最新係2015年7月29號出嘅Windows 10。喺Windows 10推出初期，用緊Windows 7 SP1或者Windows 8.1（除咗RT版）嘅人可以經Windows Update免費升級。有關優惠響2016年7月29號完咗。\n最新嘅服伺服器版Windows係Windows Server 2016。"}
{"id": "4347", "revid": "1819264", "url": "https://zh-yue.wikipedia.org/wiki?curid=4347", "title": "PlayStation", "text": "PlayStation（，又叫PS），係日本Sony旗下嘅新力電腦娛樂（Sony Computer Entertainment，而家係索尼互動娛樂一部分）喺1994年12月3號發售嘅家用電視遊戲機。\n當時同PlayStation競爭嘅重有世嘉公司嘅世嘉Saturn，同任天堂公司嘅任天堂64等。"}
{"id": "4349", "revid": "276", "url": "https://zh-yue.wikipedia.org/wiki?curid=4349", "title": "Playstation", "text": ""}
{"id": "4362", "revid": "1418", "url": "https://zh-yue.wikipedia.org/wiki?curid=4362", "title": "中國國民黨", "text": "中國國民黨係由孫文創立嘅政黨。佢嘅前身依次序係興中會、中國同盟會、國民黨同埋中華革命黨，孫文喺1919年將中華革命黨改組為中國國民黨。中國國民黨喺傳統上將由興中會至中國國民黨嘅發展歷程視為一脈相承，故此會以興中會成立嘅1894年為中國國民黨嘅創黨年。中國國民黨1928年以國民革命軍北伐，建立全國統一嘅政權，統治大陸至1949年。1949年，中國國民黨領導嘅中華民國政府喺中國大陸撤守，12月11日，中國國民黨中央黨部由大陸搬去台北。\n中國國民黨而家嘅主席係朱立倫，暫時冇副主席，秘書長係黃健庭。\n簡史.\n清光緒二十年（1894年），正值中日甲午戰爭，孫中山先生赴檀香山號召華僑親友，創立「興中會」革命救國組織。\n光緒三十年（1905年），興中會聯合華興會、光復會等幾個重要革命團體，喺日本東京組成中國同盟會。\n民國元年（1912年）八月，同盟會又聯合統一共和黨、國民共進會、國民公黨、共和實進會等組織喺北京組成國民黨；國民黨以孫中山為理事長，實際黨務則由宋教仁代理。1913年，國民黨喺國會選舉中贏得多數席位，引起袁世凱嘅猜忌。冇幾耐宋教仁喺上海被暗殺，唔少歷史學家都認為袁世凱係幕後主謀。及後國民黨籍嘅都督李烈鈞、柏文蔚等發動二次革命討袁，但以失敗告終，國民黨亦被袁世凱下令解散。\n民國三年（1914年）七月，孫中山喺東京另組中華革命黨；1919年，中華革命黨改組為中國國民黨，至十三年（1924年）一月舉行第一次全國代表大會，正式改組完成，進入中國國民黨階段。至今一共舉行過十八屆全國代表大會，中國國民黨亦由革命黨，革命民主政黨，演進為現代化嘅民主政黨。\n1949年，國民黨喺中國內戰中輸畀中國共產黨，隨同國民政府到咗台灣。同年12月11日，國民黨中央黨部由中國大陸搬去台北，部份留喺中國大陸嘅黨員繼續中國國民黨嘅運作，改稱中國國民黨革命委員會，並成為中國大陸嘅民主黨派之一。\n中國國民黨自立黨以來，為因應時勢變化，孫中山，蔣介石皆曾經多次實行黨嘅改造。但喺2000年中華民國總統大選失利後成爲在野黨。2000年以前，中國國民黨一直係中華民國唯一嘅執政黨，佢曾經伴隨中華民國歷經革命開國、討袁護法、北伐統一、訓政建設、抗戰建國、汪精衛媚日、西安事變、制憲行憲等等。\n中國國民黨追求嘅目標始終一貫，嗰個就係要將台灣省建設成為三民主義嘅模範省，並令到中華民國成為三民主義嘅理想國家。喺兩岸問題上，中國國民黨認爲「九二共識」中「一中各表」係目前兩岸和平嘅最佳方針，亦都係兩岸尋求進一步關係前嘅最高指導原則。\n前中國國民黨主席李登輝係「台灣泛綠」嘅精神象徵，並任較為激進嘅「泛綠」黨派台灣團結聯盟嘅「精神領袖」，佢認為兩岸關係屬於「一邊一國」。\n2005年中國國民黨青年團喺台北成立，林益世當選青年團首任總團長並兼任國民黨副主席。\n分裂.\n國民黨成立以來，發生幾次分裂：\n國民黨訪問中華人民共和國.\n2005年4月26日，國共兩黨最高領導人進行自1945年後嘅第一次會晤。\n國民黨主席連戰成為1949年後第一位踏上中華人民共和國土地嘅國民黨最高領導人。會見連戰嘅中國共產黨人包括總書記胡錦濤，呢個亦係自1949年來第一位會見國民黨主席嘅中共最高領導人。\n\"詳情請睇國共合作\"\n歷任黨主席.\n中國國民黨歷任黨主席分別為：\n黨務組織.\n喺全國代表大會之下，有中央委員會同埋常務委員會。佢哋管理住6個委員會:"}
{"id": "4367", "revid": "8", "url": "https://zh-yue.wikipedia.org/wiki?curid=4367", "title": "青衣", "text": ""}
{"id": "4368", "revid": "143999", "url": "https://zh-yue.wikipedia.org/wiki?curid=4368", "title": "化學", "text": "化學（；，嚟自 －即係煉金術噉解），廣東話日常用語興嗌做 kem1－取自 chemistry 嘅第一個音節，係一門自然科學，用科學方法研究物質同埋物質嘅各種特性，尤其係物質可以點樣變化：化學嘅範疇包括咗研究化學元素（原子嘅唔同款）以及係化合物（由若干隻元素結合而成嘅物質）嘅組成、結構同特性；除此之外，化學家仲成日研究物質點樣做化學反應－化學反應簡單講就係兩款或者以上嘅物質互動，分別噉變成第啲款嘅物質，仲有係化學反應發生嗰陣嘅能量變化（例如有啲化學反應發生嗰陣會釋放熱）等嘅問題。\n化學俾好多人嗌做「中心科學」（central science），噉係因為化學喺概念上處於好多領域嘅中間。好似係化學同物理學以及生物學之間嘅啦掕噉：物理學研究宇宙嘅基本定律（物理定律），原則上宇宙萬物－包括物質同唔係物質嘅嘢－都會跟從呢啲定律，亦即係話化學嘅研究對象冚唪唥都會守物理定律，所以化學知識需要建基於物理學之上，例子有用量子力學解釋一啲原子層面嘅現象（化學反應涉及原子之間交換電子）；另一方面，生物學研究嘅係生命，已知嘅生命全部都係由物質組成嘅－生物學研究嘅嘢冚唪唥都要守某啲化學上嘅法則，所以生物學需要用到化學上嘅知識（生物化學）了解生命嘅某啲特性，例如係研究碳水化合物等生命必需嘅化合物嘅合成過程噉。總括嚟講，化學局部建基於物理學，又擔當「做生物學嘅基礎一部份」嘅角色，概念上位於呢兩個領域嘅「中間」。\n除咗理論性嘅研究之外，化學知識仲相當有應用價值，例如化學工程（chemical engineering）就係工程學當中專門用化學知識嚟設計人造系統嘅子領域，包括會用化學上嘅知識嚟合成好多對現代社會嚟講好有用嘅材料。因為呢啲理論同實用上嘅價值，化學係現代科學裏面嘅重要一環。\n定位.\n基本哲學.\n化學哲學（philosophy of chemistry）係科學哲學嘅一門，指哲學家同化學家對於「化學呢家嘢應該點搞」嘅睇法。喺呢方面，化學同第啲科學領域一樣，會跟足科學方法嚟去研究物質。化學界會：\n上述嘅過程會係噉不斷重複，直至手上嘅理論做得到完全準確嘅預測為止－於是乎化學就有持續嘅發展，做到愈嚟愈準確嘅預測。到咗現代，化學經已有完整嘅理論體系，有多個理論解釋物質嘅本質，而呢啲理論每個都閒閒地俾化學家驗證過上百次－好經得起考驗，所以學界一般認為，呢啲理論係有返咁上下正確嘅模型（approximately accurate models）－能夠充分噉描述現實。而且化學仲會不斷噉去搵新嘅現象研究，睇吓呢啲理論能唔能夠解釋新現象，又或者使唔使諗新嘅理論。\n研究對象.\n定義上，化學就係「研究物質（matter）嘅科學」，所以搞清楚咗「科學係咩」之後，另一樣要做嘅嘢就係答以下呢條問題：\n喺現代化學裏面，物質一般都係定義做具有以下呢啲特徵嘅嘢：\n當中頭嗰兩點齋靠普通日常觀察經已可以大致上得知。至於第三點，可以由化學反應嘅角度諗，想像以下呢兩句相對立（兩句嘢冇得同時成立）嘅假說：\n首先，由日常生活當中經已可以得知化學反應嘅現象：好多時，一隻物質喺接觸到某啲特定物質而且又有某啲特定環境條件嗰陣都會變樣，慢慢（或者好快）噉變做第隻物質，例如係生鏽嘅現象噉，就算一個人完全唔知現代嘅化學知識，佢都能夠觀察得到好多金屬－尤其係鐵－喺潮濕嘅環境下接觸到空氣（當中嘅氧）慢慢噉變質，變成唔同種嘅鏽。\n19 世紀初嘅英國化學家道耳頓（John Dalton）做咗大量嘅實驗同觀察。佢發現咗一個重要嘅事實：\n已知質量唔會無端端少咗或者多咗，原子論能夠解釋得到呢種現象－想像錫同氧都係由一大柞細細粒、冇得斬件嘅原子組成嘅，錫原子同氧原子喺質量等特性上有差異，而兩者之間嘅化學反應涉及錫粒子同氧粒子結合，（例如）每粒錫粒子都會同一粒或者兩粒氧粒子結合，會出兩種唔同嘅產物；相比之下，如果假說 2 係真，就會出現「點解 100 克嘅錫唔能夠淨係消耗 20.25 克咁多嘅氧？」噉嘅問題。基於以上呢個觀察同埋第啲打後嘅實驗證據，道耳頓等嘅早期化學家就主張，物質係由原子（冇得斬件嘅細粒粒子）組成嘅。到咗廿一世紀初，化學界同物理學界經已完全噉確立咗原子論－化學家都係以「物質冚唪唥都係由離散（discrete）嘅粒子組成嘅」為前題做化學上嘅研究。\n研究範疇.\n現代化學包括咗研究物質嘅各種特性，大致上可以分做三大範疇：\n物質基礎概念.\n原子.\n原子（atom）嘅概念可以話係現代化學嘅根基。化學元素（簡單講即係做得到化學反應嘅物質）冚唪唥都係由原子構成嘅。根據現代科學對原子嘅理解，一粒原子主要有以下嘅組成部份：\n當中原子核仲有得再細分做質子（proton）同中子（neutron）呢兩種再細啲嘅粒子，當中前者帶正電荷，後者冇電荷－所以原子核總體係帶正電荷。電子殼帶有若干數量帶負電荷嘅電子（electron）。質子同中子大粒過電子好多－據估計，質子嘅質量大約係電子嘅 1,836 倍咁多，但喺呈中性電荷嘅原子嗰度，電子殼入面嘅負電荷會啱啱好平衡到原子核入面嘅正電荷。\n發現原子.\n電子同質子嘅發現源於 19 世紀中物理學上用映像管做嘅研究：當時啲物理學家發現，駁咗電嘅映像管（下圖嘅抽象圖解）條陰極（cathode）會射一啲肉眼睇唔到嘅、有質量而且帶有負電荷嘅嘢出嚟－\n而且打後嘅研究仲試過，搵多種用唔同材料造嘅陰極嚟搞同樣嘅實驗，發現用唔同材料造嘅陰極都出到噉嘅現象。於是科學界就萌生咗「電子」嘅概念－原子當中有質量極細、兼且帶負荷嘅組成部份。而且電子嘅存在亦都表示，原子入面實係有一啲帶同等正電荷嘅嘢，所以原子整體先會帶中性電荷；而打後由紐西蘭物理學家盧瑟福（Ernest Rutherford）喺廿世紀頭嗰廿年做嘅一系列實驗顯示，用多種材料造嘅陽極會射出一啲帶正電荷、質量大過電子好多嘅嘢出嚟－萌生咗「質子」嘅概念；而量子力學上嘅發展亦都引致科學界喺 1930 年代初發現中子。\n元素.\n元素概念.\n對原子嘅研究引起咗元素（element）嘅諗頭：古希臘嗰陣嘅人經已有個諗法，諗住「元素係物質嘅基本，是但搵嚿物質，嚿物質都係由元素當中嘅若干款以某啲型式結合埋一齊形成嘅」；由 19 世紀尾至廿世紀初嘅原子研究表示，\n呢兩個諗法自然引起咗一個猜想－「原子會唔會有好多唔同款，而呢啲款之間喺質子數量同電子數量上有差異？」。事實係，早喺現代原子論成形打前，經已有煉金術同化學等領域嘅研究者喺度觀念極大量唔同嘅化學反應，發現有某啲類型嘅物質係「冇得靠化學反應分解嘅」，呢啲物質一係就係同第啲物質結合又或者係做另外一啲物質結合嗰陣嘅副產物（「邊樣嘢係結合而成嘅產物」可以由重量等嘅資訊得知）；不過要去到廿世紀初，光譜學（spectroscopy；簡化噉講，電子數量唔同嘅原子喺俾光射到嗰陣會有唔同嘅行為，而呢啲差異可以攞嚟搵出一嚿物質有邊啲元素喺入面）等領域上有咗突破先至造就到現代化學上對元素嘅理解。\n週期表.\n喺廿一世紀初嘅化學上，元素係跟原子序數（atomic number；定義係「隻元素每粒原子入面有幾多粒質子」）嚟排嘅：\n其他重要概念.\n化學反應.\n化學反應（chemical reaction）泛指令一柞化學物質（反應物；reagent）變成另外一柞化學物質（反應產物；product）嘅過程。化學反應發生嗰陣好多時都會有明顯、肉眼睇得到嘅變化－例如係出白煙（反應產物當中有白色嘅氣體）或者形成晶體（反應產物當中有曉結晶嘅固體）呀噉。\n化學反應有得分做好多唔同種類，而某啲種類嘅化學反應好常見，所以喺化學嘅學術研究上仲有咗一啲特定嘅名。例如中和反應（neutralization）就係泛指一種酸同一種鹼做化學反應，令到雙方嘅腐蝕性都冇咗。\n方程式.\n喺廿一世紀嘅化學上，一場化學反應一般會攞化學方程式（chemical equation）嚟表達，一條化學方程式會用啲化學元素嘅符號嚟表示出嗰場化學反應入面有啲乜嘢元素郁咗同埋係點郁法，條式左邊嘅係反應物，而右邊嘅係反應產物，而且每嚿嘢仲會掕住個數表示每場反應要幾多粒嗰隻化學物質嘅粒子，即係好似下面條式噉：\n喺呢場反應入面，一粒氫分子（&lt;chem&gt;H2&lt;/chem&gt;）同一粒氟分子（&lt;chem&gt;F2&lt;/chem&gt;）首先各自折開變成兩粒氫原子同兩粒氟原子，而佢哋再結合形兩粒氟化氫（&lt;chem&gt;2&lt;/chem&gt; 粒 &lt;chem&gt;HF&lt;/chem&gt;）分子－氫同氟呢兩種唔同嘅物質變咗做一種新物質。而除咗講清楚場反應涉及咗邊啲反應物同產物之外，一條化學方程式好多時仲會表示埋場反應產生嘅物理變化，例如放熱反應泛指發生嗰陣會釋放熱嘅化學反應，下面呢條式係表達緊甲烷（&lt;chem&gt;CH4&lt;/chem&gt;）燃燒（同氧氣做反應）嘅過程：\n上面條式掕住嘅「Δ\"H\"⚬」係所謂嘅反應焓（enthalpy of reaction），簡單講就係反映場反應涉及嚿做反應嘅嘢出現咗幾多嘅熱能變化，負數就表示場反應釋放咗熱。化學方程式嘅做法令到寫化學嘢嗰陣唔使吓吓都出嗮場化學反應啲物質嘅全名，而且又清楚。\n反應率.\n反應率（reaction rate）係指一場化學反應行得有幾快。化學反應率嘅定義可以噉樣諗：\n反應率可以受到好多因素影響，包括係溫度、（啲反應物嘅）濃度、壓力、溶劑同埋催化劑呀噉。例如係溫度噉，有好多維持生命必需嘅化學反應，都係要喺適當嘅溫度之下先至行得到嘅（溫度唔啱會搞到反應率大跌），所以身體熱得滯或者凍得滯都可以搞到身體好多重要嘅化學反應行唔到，嚴重起上嚟可以引致死亡。\n化學鍵.\n化學鍵（chemical bond）最基本上係指原子等粒子之間形成嘅吸引力。考慮三點：\n諗咗以上呢幾點之後一個自然嘅結論係，原子之間可以「黐埋一齊」，而「黐埋一齊」之後出嘅物質喺各種特性上可以同原先嗰啲物質有異；喺廣義上，呢啲令好似原子等做到化學反應嘅粒子「黐埋一齊」嘅力量就係所謂嘅化學鍵。\n化合物.\n化合物（chemical compound）包括由多個一隻元素以固定比例同透過化學反應結合而成嘅物質，好似係水噉，水係一氧化二氫（&lt;chem&gt;H2O&lt;/chem&gt;）－由氧（&lt;chem&gt;O&lt;/chem&gt;）同氫（&lt;chem&gt;H&lt;/chem&gt;）呢兩隻元素組成，而兩者喺水入面嘅比例係 1:2 －喺純水入面，每兩粒氫原子就有一粒氧原子。元素之間喺一種化合物入面嘅比例決定咗後者嘅化學特性。喺現代化學上，一隻化合物一般會用化學符號嘅形式寫出嚟，例如水嘅符號係「&lt;chem&gt;H2O&lt;/chem&gt;」，表示每粒水分子有兩粒氫（&lt;chem&gt;H&lt;/chem&gt;）同一粒氧（&lt;chem&gt;O&lt;/chem&gt;）組成。\n化合物最基本上可以分做有機（organic）同無機（inorganic）兩大類。有機化合物大致上係指有碳同氫之間嘅化學鍵嘅化合物，例子有碳水化合物（carbohydrate；碳水化合物又有好多唔同種，每種嘅成份都唔同）噉－碳嘅一個大特性係能夠同好多唔同嘅元素結合做化合物，產生好多唔同種嘅化合物，而有機化合物有成幾百萬種咁多，可以用嚟組成好多唔同款嘅賀爾蒙同組織；無機化合物基本上就係冇碳同氫之間嘅化學鍵嘅化合物，例如水就係一種無機化合物，有好多無機化合物都對生物嚟講有用，例如水喺生物嘅身體入面成日扮演溶劑（簡單講就係俾啲反應物溶喺入面，而呢樣嘢係好多化學反應嘅必要條件）嘅角色，俾好多維持生命必需嘅化學反應得以進行，而且無機化合物係地殼嘅重要組成部份。\n混合物.\n要留意嘅係，化合物有異於混合物（mixture）：混合物定義上係指一柞唔同嘅化學物質喺冇化學反應之下溝埋一齊（冇化學鍵）嘅產物，例如係將幾粒沙倒入水裏面，可以清楚睇到沙同水各自嘅化學特性都冇變－所以喺呢種情況下，兩者形成嘅係一種混合物；混合物嘅最大特徵係可以用唔涉及化學反應嘅方法嚟分返開，例如想像攞個筲箕，假設個筲箕上面啲窿夠細，將混合物倒落去個筲箕嗰度，就可以將沙同水分開。亦都有一啲化學物質就噉望落似係一種化合物，但查實係混合物，例如係空氣噉，古時嘅人好多時都諗住空氣係一種單一物質（睇古典元素當中嘅風），但用各種嘅分離過程做嘅研究發現，查實空氣係由氮氣（&lt;chem&gt;N2&lt;/chem&gt;）、二氧化碳（&lt;chem&gt;CO2&lt;/chem&gt;）同氧等嘅多種氣體化學物質溝埋一齊形成嘅混合物。\n分離過程（seperation process）係化學嘅一個子領域，專門研究點樣將一樣混合物入面嘅各種唔同化學物質分返開。例如下圖就係喺實驗室做蒸餾（distillation）－一種成日用喺液體混合物身上嘅分離過程－用嘅架撐嘅抽象圖解：\n鍵嘅類型.\n根據廿一世紀初嘅化學知識，化學鍵係透過電子嘅分配將一嚿化合物入面嘅唔同原子黐埋一齊嘅力量，而且仲有得按「點分享電子法」分好多唔同種，例如係共價鍵同離子鍵呀噉：\n... 等等。\n定律.\n化學嘅基本目的就係要了解物質嘅變化，而呢門領域有唔少定律（law）。喺科學上，一條定律係句宣言，句宣言係由某啲實證嘅事實嗰度推導出嚟、能夠描述同預測某一類特定現象嘅，最好就係可以用數學方程式嘅方式表達出嚟：\n... 等等。\n子領域.\n化學仲可以再細分做好多個子領域：廿一世紀初嘅化學子領域之間差異頗大，好多時唔同子領域係專化到彼此之間因為行話多得滯而溝通有困難；通常一位化學家淨係會專攻化學其中一兩門嘅子領域，而唔係佢做嗰範嘅專業化學佢好有可能連睇都睇唔明；喺中學水平教嘅化學一般都係所謂嘅普通化學（general chemistry）－普通化學係化學嘅導論，為初學者提供一啲入門嘅基礎概念（例如係原子同化學反應呀噉），同專業嘅化學領域比起嚟並唔深入，但呢啲概念就算係打咗個基礎－就算係專業嘅化學家都仲會用嗰啲基礎概念嚟解釋同思考進階嘅化學知識。\n廿一世紀初嘅化學子領域主要有以下呢啲：\n... 等等。\n應用.\n中心科學.\n喺學界，化學又有個花名叫「中心科學」（central science）。噉係因為化學呢門領域喺概念上處於好多個科學領域嘅「中間」：\n... 等等。下圖係有人畫嘅一幅圖，表示唔同科學學科之間嘅啦掕，「學科 A 有個箭咀指去學科 B」表示「B 嘅知識局部建基於 A」。由幅圖嗰度睇到，物理學有個箭咀指住化學，而化學又有箭咀指住好多個學科－化學身處喺好多個學科嘅中間。\n化學工程.\n化學工程（chemical engineering），簡稱化工，專門思考工程設計當中用到嘅化學反應，包括思考點樣生產有用嘅化合物。工業上有好多重要嘅生產過程都涉及化學反應，簡單嘅例子有由一啲原材料嗰度做化學反應，整出想要嘅有用材料，淨係呢樣嘢經已可以大把嘢搞－有好多化學反應都係需要喺適當嘅溫度、壓力或者催化劑環境之下先至發生得到嘅，而且就算一場化學反應行到，場反應嘅反應率可能都會因為溫度等嘅條件唔啱而唔夠快，唔夠快就表示生產效率會唔夠高；因為噉，化學工程係一門相當專業化嘅領域，專職做化工嘅工程師要好熟識好多種反學化應嘅特性（需要乜環境條件先行到，仲有係啲反應喺乜情況之下行得最快... 呀噉），用呢啲知識嚟幫手設計相關嘅系統，係現代嘅經濟活動當中好重要嘅一部分。\n化工仲包括咗好幾門嘅子領域：\n... 呀噉。\n史.\n公元前.\n人類自從好耐之前就有喺度研究物質（廣義上嘅化學）：最早嘅物質研究要數人類對火嘅研究－喺文明誕生（公元前 10,000 年至公元前 5,000 年，睇用乜嘢嚟定義文明）之前，人仲未有乜嘢特化嘅架生嚟做化學實驗，但佢哋經已有能力觀察火將一種物質變成另一種物質，例如係將木燒到變成炭噉；打後文明起源之後，人有大規模噉用火嚟整鐵同埋玻璃（兩者嘅製作都會涉及加熱同物質變樣）等嘅材料，而呢啲材料對文明嘅演進嚟講不可或缺。\n公元前嘅哲學家仲有喺度思考有關物質嘅理論性問題，例如古典元素（classical elements）就係由古希臘嘅人諗出嚟嘅模型，主張宇宙萬物由地水火風四種元素組成（睇埋東亞嘅五行），呢種諗法經已俾現代化學否決，不過的確算係對物質嘅理論性研究。除此之外，古希臘同古印度等嘅古文明都經已有原子論嘅諗法，不過佢哋冇乜方法嚟驗證原子論，所以原子論喺當時都仲係停留喺哲學諗法嘅階段。\n公元後.\n煉金術（alchemy）可以話係化學嘅前身：喺公元前頭嗰兩個千年，人類開始廣泛噉用同開採金呢種貴金屬，令到人對金嘅需求勁升。於是就引起咗煉金術喺中世紀（5 至 15 世紀）嘅歐洲崛起－煉金術研究嘅係點樣將物質變成金，係一種原科學（protoscience；指未有完整嘅科學方法，但有啲似現代科學）。煉金術最後並冇取得成功－現代化學上已知，金係一種元素，靠一般地球環境下嘅方法係唔能夠將第種元素變做金嘅，但煉金術士嘅研究當中發明咗好多將一種物質變做第種物質嘅技術，為現代化學鋪咗路。\n一般認為，化學係喺 19 世紀誕生嘅。當時科學方法發展成熟，而且有咗好多對現代化學嚟講必要嘅科學知識：質量守恆嘅諗頭喺 18 世紀嘅科學家之間經已好普遍；道耳頓喺 19 世紀初做咗大量嘅實驗同觀察發現支持原子論嘅實驗結果；而後嚟基於呢啲知識同埋物理學上對原子嘅研究（可以睇吓量子力學），引致俄羅斯化學家門捷列夫（俄文：Дми́трий Ива́нович Менделе́ев；Dmitri Mendeleev）喺 19 世紀尾奠定咗元素週期表，成為現代化學嘅基礎。喺 1901 年，諾貝爾化學獎成立，終於認定化學係一門對人類貢獻重大嘅科學。\n詞源.\n喺粵文入面，啲人一般都係用「化學」（）嚟指「用科學方法研究物質嘅領域」嘅，呢個字就噉字面解可以理解做「變化嘅科學」噉嘅意思。另一方面，廣東話日常用語亦都興用 kem1 嚟稱呼化學，取自英文 chemistry 嘅第一個音節。英文字 chemistry 據講係由 alchemy（煉金術）嗰度嚟嘅，反映咗化學嘅歷史－到咗家吓，煉金術已經俾人知佢係冇料到嘅，但煉金術士所學到嘅知識（例如係點樣將一種物質變做第種物質）演化咗做現今嘅人所講嘅化學－用科學方法由原子層面嚟去研究物質嘅一門學問。"}
{"id": "4369", "revid": "1795827", "url": "https://zh-yue.wikipedia.org/wiki?curid=4369", "title": "拔萃女書院", "text": "拔萃女書院（Diocesan Girls' School）係香港一間女子中學，亦係香港最老嘅學校之一，坊間通常叫佢做DGS、DG或者女拔，歷來培養咗唔少人才。\n2009年4月校園開始重建，學校暫時搬去九龍深水埗青山道101號（即係德貞女子中學前校舍）。校園喺2011年重建完之後，學校喺2011年9月1號搬返入去。\n女拔注重全人發展，唔想學生死讀書。於是學生學業成績好之餘，音樂、體育方面都好出色。\n學業方面，最威水就係好多年香港中學會考都出過「十優狀元」（即係報考十科都攞A），1999年重一次過有6個咁多。新制下香港中學文憑考試自2015年起每年都有至少一名「狀元」誕生，而2019年、2020年更連續兩年有「超級狀元」（即考獲4必修科+3選修科，同時喺數學延伸部分都考獲5**成績）誕生。\n音樂方面，合唱團、管絃樂團等多次喺校際音樂節得獎，2003年更包辦合唱團所有大獎。至於體育方面，女拔以游水最勁，已經贏咗校際游泳冠軍23年。"}
{"id": "4371", "revid": "120591", "url": "https://zh-yue.wikipedia.org/wiki?curid=4371", "title": "王福齡", "text": "王福齡（）係香港作曲家，喺上海出世。\n王先生喺上海光華大學畢業，後來去上海音樂專科學校繼續進修音樂。\n1952年，王福齡移居香港。早期主要創作流行曲。無幾耐即加入邵氏電影公司，並為好多電影處理電影歌曲及配樂，包括紅樓夢（1961）、白蛇傳（1962）、王昭君（1959）、楊乃武與小白菜（1962）、潘金蓮（1963）、喬太守亂點鴛鴦譜（1963）、雙鳳奇緣（1963）、蝴蝶盃（1963）、寶蓮燈（1963）、魚美人（1964）、西廂記（1964）、三更冤（1964）、魂斷奈何天（1965）、女秀才（1965）、金石情（1965）、新陳三五娘（1966）、三笑（1969）、金玉良緣紅樓夢（1977），幾乎成為邵氏嘅御用作曲家。喺《金玉良緣紅樓夢》，王福齡更嘗試借用越劇嘅曲式同埋旋律線唻編成黃梅調。\n王福齡製作相當嚴謹，創造過唔少經典旋律。王福齡以不了情攞到第九屆亞太影展最佳主題曲特別獎。歌曲風行東南亞各地，更被翻譯成多國語言。後來，王福齡憑住《藍與黑》、《山歌戀》攞到第十一屆亞太影展最佳音樂獎。\n王福齡離開邵氏後曾經喺嘉禾電影做嘢，後來退出電影圈，1989年逝世。\n其他著名作品包括《今宵多珍重》、《南屏晚鐘》、《鑽石》、《不了情》、《甜言蜜語》、《門前楊柳迎風擺》等等。"}
{"id": "4374", "revid": "158703", "url": "https://zh-yue.wikipedia.org/wiki?curid=4374", "title": "南海區", "text": "南海（）喺中國廣東，家下係佛山市一個市轄區，叫南海區。秦時經已有南海郡，範圍好大，有幾個縣。而近幾百年，南海係個縣，叫南海縣。縣境比家下區境大好多，當時同埋番禺同順德合稱南番順，或者三邑，包圍住廣東省城，係全省最庶嘅地方。　\n南海個名，源自秦國南海郡，響秦國南便海疆，對住南中國海（又叫南海）。家下南海區係內陸地方，但響當時都係近海。\n地理.\n政治.\n南海區響廣州市西面，中間包住佛山市中心禪城區。\n山.\n南海區北便有靈洲山，南便有西樵山。大清時舊縣重包括埋越秀山，不過經已劃畀廣州市越秀區。\n水.\n北江由三水流入南海，再分兩支。東便一支流入紫洞水，去到廣州市番禺入珠江再入順德。西便一支過九江，入順德。\n北便有馬逕水，接埋蘆包水，同三江水會合。之後屈返東北，又接埋黃洞水，廣州又有水注入條河。向南再過石門山就係石門水。過廣州市區，屈向東就入珠江，到番禺。\n史.\n秦開始有南海郡，而家下南海市，係郡下番禺縣地。\n秦國.\n秦始皇帝贏政派任囂、趙佗攻嶺南，置咗南海郡。任囂做南海尉，全權管理呢度。而趙佗就做龍川縣令。秦末任囂病危，趁中原大亂，傳尉職畀趙佗。\n大漢.\n大漢元鼎六年，皇帝劉徹派兵消滅咗南越國，設南海郡，屬交州。戶有萬九千六百一十三，口九萬四千二百五十三。有縣六個，即係番禺、博羅、中宿、龍川、四會、揭陽。去到漢末，有七個縣城，番禺、博羅、中宿、龍川、四會、揭陽同埋增城。七縣總共有戶七萬一千四百七十七，口二十五萬二百八十二，比開郡時多幾倍。\n隋.\n隋開皇十年，即係590年，將番禺縣拆多個南海縣。\n大唐.\n大唐時嘅南海歸嶺南道，治所亦設埋喺度。當時南海係縣又係郡。\n當時郡叫南海郡，等同一個州，所以又叫廣州，係個中都督府。大唐唔同年間會州郡換來用。唐末南海郡有縣十三，叫南海、番禺、增城、四會、化蒙、懷集、洊水、清遠、浛洭、湞陽、新會同義寧。當時戶4萬2235，口22萬1500。\n南海縣係南海郡之下。\n南漢.\n唐末節度使割據，南海由劉龔管。劉龔喺917年，南漢乾亨元年，自立為王，立都廣州，號南漢。佢將廣州改名興王府，將南海縣一分為二，南叫咸寧縣，北叫常康縣。\n大宋.\n大宋時嘅南海歸廣南東路。當時南海又係縣又係郡。\n當時郡叫南海郡，等同一個州，所以又叫廣州。不過都主要叫廣州，係中都督府，有清海軍節度。靖難之變前，有縣八，即係南海、番禺、增城、清遠、懷集、東筦、新會同信安。之後宋室南渡，無咗信安，但加咗香山。\n而縣方便，大宋開國君主趙匡胤，開寶五年滅南漢，將常康縣同咸寧縣合併返做南海縣。\n大清.\n大清時有九江浦主簿。另有三江、金利、神安、黃鼎、江浦、五鬥口六個巡司。南海西便有粵漢鐵路經，西南便有三佛鐵路 。\n經濟.\n南海歷來都係響廣東中心，而地又肥，比較富庶。所以佢同隔離番禺、順德，並稱三邑，又叫南番順。"}
{"id": "4377", "revid": "244860", "url": "https://zh-yue.wikipedia.org/wiki?curid=4377", "title": "中華民國", "text": "中華民國（）係1912年成立嘅共和國，國際社會普遍叫做「臺灣」，而家有效嘅統治領土包括台灣島、澎湖列島、金門、馬祖（台澎金馬）、東沙群島同埋南沙太平島，總陸地面積有36,188平方公里。中央政府喺台北市，退守台灣之前嘅首都係喺南京市。中華民國係第二次世界大戰嘅主要戰勝國，亦係聯合國嘅主要創會國之一。\n武昌起義成功之後，中華民國喺南京肇建，清帝溥儀無耐就喺北京退位；中華民國自從喺1912年創立之後，就係被國際普遍認可嘅獨立主權國家，但係之後經過內亂外戰同遷徙後，國祚曾經因洪憲帝制同溥儀復辟中斷。1949年，中華民國政府喺國共內戰打輸咗，之後就冚罷爛退守去台灣；中國而家實情係喺分裂同兩岸分治嘅中間。喺20世紀90年代之前，中華民國政府堅稱自己係中國嘅唯一合法政府，誓言要以武力光復大陸。但喺1991年，國民大會決議通過一份承認中國處於分裂同埋分治狀態，並以「民主、自由、均富」嘅原則謀求統一中國嘅國家統一綱領，並由當時嘅總統李登輝宣告終止動員戡亂，放棄以武力反攻大陸，承認由中國共產黨建立嘅中華人民共和國政府喺大陸統治嘅現狀。國家統一綱領已經喺2006年2月27日由陳水扁宣佈「終止適用」（終統）。\n中華民國目前重未宣佈放棄大陸地區嘅主權，法定領土劃定唔單只有台灣、澎湖、金門、馬祖地區、釣魚台列嶼、東沙群島、太平島、中洲礁，喺法理上，中華民國領土重維持喺1947年制憲時「固有疆域」嘅範圍亦即重有埋中國大陸，以及東北江東六十四屯、帕米爾高原西部同北部、緬甸北部嘅江心坡及南坎、藏南等地方，而傳統上更認為係包埋外蒙古（但中華民國已經默認蒙古國嘅獨立）。據中華民國舊時教科書嘅講法，中華民國法定領土面積係有成1143萬平方公里咁多，重係世界第二大嘅國家，僅次於俄羅斯。部分台灣人話要根據憲法嘅第四條同憲法增修條嘅第一條有關變更固有疆域嚟明確定義領土，但由於門檻好高，再加上大陸同國際嘅壓力，呢種諗法好難實現。\n台灣海峽兩岸由於長時間嘅歷史分隔同超過半個世紀嘅政治分治，唔同民族同兩岸政府對於台灣嘅政治地位、主權歸屬以及「中國」意涵一直有爭議同對立，形成咗好難解決嘅台灣問題。但近呢廿幾年，兩岸喺經濟同文化上嘅交流慢慢噉頻繁起嚟，兩岸即管重喺社會同文化上差異好大，兼且重唔少嘅牙齒印，但係兩岸關係慢慢步入正軌。\n歷史.\n立國.\n甲午戰爭之後清朝七國咁亂嘅時局，譬如話民間改良、革命思潮嘅爆發。孫中山先生之後就創立嘅興中會同同盟會，號召要推翻滿清帝制。佢嘅革命思想同主張好快得到支持並且影響甚廣，之後重同華興會、愛國學社、青年會合組搞同盟會。1911年10月10日，同盟會喺武昌發動革命成功咗，喺之後嗰幾個月入面就引起咗中國各地嘅革命回響。12月29日，清朝原有嘅22個行省中獨立咗出嚟嘅17個省，派出咗代表，推選啱啱返國嘅孫中山先生做中華民國嘅臨時大總統。喺1912年1月1日，孫中山就宣誓就職，中華民國卒之正式成立。\n1912年1月至3月，中華民國臨時政府將《中華民國臨時約法》作為嗰陣時嘅臨時憲法，南京成為臨時首都。2月12日，喺清朝內閣總理大臣袁世凱等大臣嘅勸說下，宣統帝溥儀嘅老媽子隆裕太后發布嘅退位詔書，「將統治權公諸全國，定為共和立憲國體」……「為一大中華民國」；之後，中華民國正式取代兼繼承大清帝國。1912年4月孫中山辭職，臨時參議院選袁世凱做臨時大總統，重將首都搬到北京；由嗰陣時一直到1928年間，就叫做「北洋時期」。嗰陣時嘅中華民國政府又叫做「北洋政府」，重代表成個中國參加第一次世界大戰嘅巴黎和會。北洋時期嗰陣嘅中華民國國旗係紅、黃、藍、白、黑嘅五色旗，代表五族共和嘅意思。國歌就揀咗尚書大傳虞舜篇嘅《卿雲歌》，其中嘅名句係：「日月光華，旦復旦兮」。\n內戰.\n1928年，南京國民政府完成咗第二次嘅北伐，打入北京，將北京市嘅名改成「北平特別市」（簡稱「平」），南京做番首都（簡稱「京」）。國民政府所用嘅「青天白日滿地紅」國旗就取代之前北洋政府嘅五色國旗（其後東北易幟），並寫咗喺國民政府嘅《訓政時期約法》裏面（當時嘅「約法」就等於憲法），同時將國歌由《卿雲歌》，改成1924年孫中山先生喺黃埔軍校開訓典禮所寫嘅訓辭「三民主義，吾黨所宗；以建民國，以進大同。咨爾多士，為民前鋒；夙夜匪懈，主義是從。矢勤矢勇，必信必忠；一心一德，貫徹始終」，沿用至今。\n根據1924年國民政府嘅建國大綱，「軍政」時期喺1928年北伐成功，全國統一之後結束，「訓政」時期開始（由於國共內戰繼續，以及日本侵華，要去到1946年先訂定到中華民國憲法並喺1947年頒行，訓政時期喺嗰時先至完）。1936年5月開始寫「五五憲草」預備正式立憲。後來因為中日戰爭，立憲就只能押後。當時國民政府主席係林森（1932年－1943年），行政院長係汪精衛（1932年－1935年），軍事委員會委員長係蔣介石（1932年－1947年）。汪精衛因為國民黨內嘅壓力，之後出走河內，同日本接觸，答應反共，停止抗日，1940年喺南京另組一個國民政府。嗰個政府剩係得教廷、意大利、納粹德國、滿洲國承認。最後，汪精衛喺1944年喺東京歸西。\n抗日時期.\n1937年，日本先後攻陷咗華北、淞滬同埋南京，重佔據咗中國一部份嘅土地，國民政府焗住要由南京搬到去重慶，並展開咗八年嘅抗戰。嗰陣時，所屬中華民國嘅國民革命軍投入戰爭一共有步兵128個師、46個獨立旅；騎兵9個師，重有6個獨立旅；砲兵4旅，20個獨立團，正規軍合計有成170萬人。\n1937年-1945年間，國民革命軍所屬嘅第五軍、第十軍、第十三軍、第十八軍、第二十六軍、第五十二軍、第五十九軍、第七十四軍，新一軍同新六軍總共同日軍打咗38,931次小型戰鬥、1,117次重大戰役，同22場大會戰，傷亡人數多到有成大概330萬人（包括1937年至1945年間嘅補充兵員）。國民革命軍雖然因裝備等因素攞唔到絕對嘅優勢，但都重可以喺台兒莊、淞滬、長沙、獨山等打正規戰，重喺上海、筧橋等空戰中重創日軍。\n重有，抗戰之前嘅西安事變發生後，執政嘅國民黨亦都同共產黨展開「國共合作」。中國共產黨所屬嘅軍隊裝編為新四軍與第八路軍等單位加入抗戰。呢兩支一共大約有五十萬兵力嘅軍隊隨後喺抗戰中，亦都參與過零零星星對日嘅游擊戰，較出名嘅正規戰係平型關之役同晉南游擊戰。\n1941年12月7號，日本偷襲珍珠港，中美英正式向日德意宣戰，中國戰區於是正式成為二戰盟軍反法西斯戰爭嘅戰場。盟軍委託蔣介石做中國戰區（包含越南、泰國、高棉—而家嘅柬埔寨、老撾）統帥，派史迪威中將做蔣嘅參謀長。英國封鎖咗嘅滇緬路亦開放向中國後方運送補給。同時，國軍亦派出精銳部隊遠征南方，留低轉戰緬因、血戰崑崙關等事蹟。\n1945年8月初，美國喺日本廣島同長崎先後投下兩舊原子彈，日本天皇立即喺8月15日宣佈無條件投降。日本帝國喺9月2日同盟國簽訂降伏文書，接受《開羅宣言》同《波茨坦宣言》規定、還番啲霸咗嘅外國領土畀人。於是滿洲國瓦解咗，汪精衛政府冇埋，台澎諸島之後由中華民國進行接收。\n國共和談.\n1945年10月10日，國共兩黨喺重慶達成雙十協定，確定以軍隊國家化、政治民主化、黨派平等、地方自治嘅途徑達到和平民主建國，並儘速召開政治協商會議商討制憲事宜。1946年1月政治協商會議喺重慶召開，各黨平等協商並確定中華民國憲法草案。冇幾耐，國共因為收繳日軍武裝、區分佔領區等問題協商破裂。美國協助國軍進入華北東北，蘇聯則移交日本關東軍嘅裝備畀共軍，結果爆發國共內戰。\n1946年12月25日，喺中國共產黨及民盟代表拒絕出席，喺南京召開制憲國民大會，通過咗基於同年中華民國憲法草案嘅《中華民國憲法》。憲法於1947年1月1日由國民政府公佈，同年12月25日施行。1947年7月4日，國民政府國務會議通過蔣介石提出嘅「動員勘亂」及行憲並進嘅方針；7月7日，抗日戰爭十週年際，中國共產黨宣佈準備自行組織聯合政府。1947年11月21日至11月23日，全國舉行國大代表選舉。1948年3月29日，行憲國民大會開幕。1948年4月16日，國民大會主席團公告總統候選人，為蔣中正同埋居正兩人。1948年4月18日，國民大會通過修改憲法案，增加「動員戡亂時期臨時條款」，總統得為緊急處分。1948年4月19日，國民大會第十三次大會選舉總統，蔣中正以2430票當選（居正269票）。1948年4月20日國民大會主席團公告副總統候選人，包括孫科、李宗仁、程潛、于右任、莫德惠、徐傅霖六人。經兩次選舉都冇候選人獲半數票，候選人相繼宣佈棄選後，國民大會休會。4月29日舉行第四次副總統選舉大會，李宗仁以1438票當選（孫科得1295票）。5月1日，中國共產黨號召各黨派舉行「新政治協商會議」；同一日，國民大會閉幕。5月20日，蔣中正、李宗仁就任總統及副總統，國民政府訓政時期結束，開始由中華民國政府施行憲政。\n但時局混亂，1948年9月濟南失守，遼瀋會戰失利，執政嘅國民黨裡面要蔣中正落台呼聲幾高。1949年初喺徐蚌會戰（淮海戰役）中，國民黨政府潰敗，蔣宣佈下野，李宗仁代總統同中共談判。無幾耐談判代表張治中等人滯京不歸，李宗仁將政府搬去廣州。1949年4月27日，中共領導嘅人民解放軍攻陷南京。國民黨政府之後就搬咗去重慶，之後又搬去成都、西昌。李代總統見大勢已去，去咗香港養病。蔣介石以國民黨總裁身份部署西南最後保衛戰失利，喺1949年10月最後飛去昆明、成都部署一切，終於放棄喺中國大陸地區嘅軍事反攻，將中華民國中央政府搬去台北。\n退守台灣.\n1950年3月，中華民國政府召赴美嘅李代總統回國但冇結果，蔣介石「復行視事」擔任總統。藉住由1947年選出嘅中國大陸地區國大代表連選連任，擔任第一至第五任中華民國總統，而陳誠同埋嚴家淦先後各任兩任副總統。蔣介石喺1975年4月5日病逝後，副總統嚴家淦繼任總統至1978年屆滿。隨後行政院長蔣經國由國民黨提名，當選連任第六至第七任總統，先後由謝東閔、李登輝為副總統。\n為咗防止中國共產黨滲透台灣，喺1949年退守台灣之後，經歷咗一段白色恐怖時期。中國國民黨為咗鞏固自己嘅統治，利用權力迫害異見人士，好多反對或者批評政府嘅人被判刑，亦都導致唔少冤案。依種情況一直持續到1992年先結束。\n蔣經國喺1987年解除戒嚴，1988年1月13日喺台北病逝，副總統李登輝繼任總統。1989年開放組黨。1990年，李登輝由1947年選出嘅第一屆國民大會選為第八任總統，之後李氏推動修憲，令中國大陸地區選出嘅年邁國代優遇退職，由台灣選出嘅全部國代修憲令總統一職直接民選。1996年第一次嘅直接總統選舉，李登輝同連戰喺中國嘅文攻武嚇，美國、日本等國際關注中擊敗民主進步黨提名嘅彭明敏同謝長廷，當選第一屆民選總統同副總統，順利連任。1999年提出中國大陸同台灣定義為「特殊嘅國與國關係」（兩國論）\n2000年總統選舉，執政嘅中國國民黨由於分裂，就有咗兩個總統參選人連戰同宋楚瑜（宋氏嗰陣以無黨籍身份參選，佢之前做過台灣唯一嘅一任民選省長），嗰年大選由民主進步黨嘅前台北市長陳水扁、前桃園縣長呂秀蓮贏得第十屆中華民國正、副總統選舉。2004年選舉嘅時，投票日前一日曾經喺台南市發生三一九槍擊事件，當日開票結果顯示，陳、呂以0.228%之差勝出連任，並喺5月20日就職第十一屆正、副總統。\n2008年總統選舉，由中國國民黨嘅馬英九、前行政院長蕭萬長贏得第十二屆中華民國正、副總統選舉。2012年，馬英九同行政院長吳敦義贏得第十三屆中華民國正、副總統選舉。\n2016年總統選舉，由民主進步黨嘅蔡英文同埋陳建仁贏得第十四屆中華民國正、副總統選舉。2020年，蔡英文同埋賴清德贏得第十五屆中華民國正、副總統選舉。\n國際地位.\n中華民國政府係聯合國嘅創始會員國，亦係安理會5個常任理事國之一。中華民國搬去台灣咁耐，以蘇聯為首嘅共產國家一直爭取要用中華人民共和國取代中華民國喺聯合國嘅席位，亦曾經有部分國家，包括美國，希望中華民國同中華人民共和國喺聯合國共存。1971年10月25號，中華民國政府代表團喺「重要議題」提案（即：有關中華民國代表權問題嘅任何提案，須採取三分之二多數決制，而唔係通常嘅簡單多數決制）表決失敗後，聯合國大會通過第2758號決議前，自感「大勢已去」，宣佈退出聯合國。隨後2758號決議表決通過，並由中華人民共和國政府取代中華民國政府喺聯合國嘅一切權利，蔣介石代表退出聯合國。1945年制定嘅《聯合國憲章》作為歷史文件，佢嘅第23條仍然明載「中華民國」為安全理事會五個常任理事國之一；不過中華民國並未成為歷史，而繼續喺台灣存在。中華民國自1993年起，每年都試圖以「中華民國」嘅名稱重新參與聯合國同佢嘅相關組織，但咁耐以嚟都係唔成功。\n自從中華民國政府搬到台灣以來，大陸嘅政策一直都喺台灣被人不斷討論。喺國民黨執政時期，中華民國政府失去對中國大陸地區嘅統治權後，仍然聲稱唔會放棄對中國大陸地區包括外蒙古地區嘅主權。一直到1991年，李登輝宣佈唔會再質疑中國共產黨對中國大陸地區嘅統治，重承認兩岸互為政治實體。但後來陳水扁曾經喺競選期間宣稱「台灣係一個主權獨立嘅國家」並且「台灣中國、一邊一國」。即管台灣人對中華民國嘅認同以及台灣同大陸未來嘅政治關係存在唔同見解，重未有全民共識，但台灣人普遍認為台灣唔屬於中華人民共和國。雖然而家中華民國政府並未統治大陸地區，但喺中華民國政府正式宣佈放棄大陸地區主權以前，喺臺灣法律上大陸地區仍然係中華民國嘅一部分。為避免國民旅行嗰陣受到誤解或困擾，自2003年9月1號起，中華民國護照封面嘅國徽下面、「護照」字樣上面加註一行英文「TAIWAN」。從2005年開始，總統府網站喺中華民國國名後面加上「（台灣）」字樣，亦喺英文「Republic of China」後面加註「(Taiwan)」，而行政院網站只喺英文國名後面加註「(Taiwan)」。行政院下屬嘅多數部會並未加註。立法院、司法院、考試院、監察院嘅網站仍維持「中華民國」國名不變。\n目前，大陸方面並無存在中華民國嘅說法，大陸只承認一個中國。對大陸方面嚟講，國際上唔存在「中華民國」，只有「中華人民共和國」，而中華人民共和國係世界公認統治大中華兩岸三地（中國、香港同澳門）嘅唯一合法政府。\n關於台灣同中國嘅歷史關聯及兩岸問題嘅由來同發展，可以睇台灣問題同台灣海峽兩岸關係。\n地理.\n中華民國有效統治嘅台灣地區領土包括台灣島、澎湖列島、金門群島、馬祖列島及南中國海上嘅東沙群島同埋南沙太平島，總面積有成36,188.0354平方公里咁大，海岸線有大概1813公里咁長；其中，台灣島（包括蘭嶼、綠島、琉球嶼、釣魚台島嶼、龜山島等附屬島嶼）就已經有成35,879平方公里、澎湖群島有141.052平方公里、金門群島有150.34平方公里、馬祖列島就有29.6平方公里、東沙群島有1.74平方公里面積、南沙太平島亦都有0.49平方公里。大陸地區、香港同澳門地區唔係喺中華民國而家有效嘅管轄範圍入面，具體資料請睇中國地理。\n中華民國而家有效管轄範圍嘅四極有：\n台灣島係中華民國最大嘅島嶼，位於亞歐大陸同太平洋海盆嘅接觸線上面，喺中國大陸東南方海隅，西隔寬大約200公里嘅台灣海峽同福建相望；北瀕東海，東北同琉球群島相距大約600公里；東臨開闊嘅太平洋；南界巴士海峽，與菲律賓距離約250公里；西南係廣闊嘅南海。台灣本島呈紡錘形，南北縱長394公里，東西最寬嘅地方可以去度有成144公里嘅差距，環島海岸線長1139公里；附屬島嶼有蘭嶼、綠島、琉球嶼、釣魚台島嶼、龜山島等20幾個。台灣島嘅總面積有35,879平方公里，其中本島有35,798平方公里、蘭嶼有47平方公里、綠島有15平方公里、琉球嶼有6.80平方公里、釣魚台島嶼有6.6平方公里、龜山島有2.84平方公里。\n台灣島係由歐亞大陸板塊同菲律賓板塊撞擊形成嘅新生代褶皺。中央山脈縱橫全島，連綿峻嶺偏於東部，喺大約三分之一地方向南北延伸，直入「台灣尾」，形成東西唔同嘅景觀：西斜面有廣闊平原，河川縱橫，東斜面就多陡峻峭壁，山脈近海嘅地方，有幾里峨塹懸崖，蔚成奇觀。主要嘅山脈有中央山脈、雪山山脈、玉山山脈、阿里山山脈、海岸山脈；最高山峰係玉山，主峰有成海拔3952公尺咁高；第二高峰喺雪山主峰（3884公尺）。500公尺以上嘅山地，佔全島總面積嘅三分之二﹔3000公尺以上嘅高山多達133座。\n澎湖群島喺由90個島嶼組成，總面積有141.052平方公里，其中最大嘅島嶼澎湖島有（即喺馬公島）64平方公里、西嶼有（即喺漁翁嶼）18平方公里、白沙島有14平方公里。\n政區.\n中華民國即管而家都重唔係實際咁統治中國大陸，但從來未放棄過喺大陸嘅主權。最新版本嘅中華民國全圖喺1998年由內政部繪製出版。但喺2002年，喺內政部修訂編印嘅我國大陸地區地圖注意事項入面就規定：「大陸地區疆界及首都，得依大陸現狀標示之。……大陸地區與蒙古之界線以國界符號標示之」。該注意事項已經喺2004年作廢，但內政部而家重未有計畫再修訂新版嘅中華民國全圖。\n現時中華民國實際統治嘅地區，喺法律上稱為「自由地區」，呢啲地區同「港澳地區」同「大陸地區」有分別，喺「自由地區」設有戶籍嘅人（「港澳地區人民」同埋「大陸地區人民」需要喺「自由地區」設有戶籍十年之後），至擁有中華民國完整嘅公民權利，包括投票以及不受限制停留喺「自由地區」。\n而家中華民國實際統治嘅有2個省、6個直轄市、13個縣及3個省轄市。不過係福建省入面，政府所轄僅只有幾個島；另外喺1990年代尾，政府採取省虛級化措施，一路到而家，省級單位雖然都重係度，但原本嘅省政府機關都已經併入中央政府，所以係行政作業實質上已經冇省嘅存在，不過近期行政院相繼設立南服同埋中服等2個區域聯合服務中心、都係相當於省級嘅中央政府派出機關、重喺度逐步實權化。\n台北市係最大嘅城市同政治、商業中心，高雄市就係第二大嘅城市同最大嘅國際商港。其他重要城市：台中市係中部最重要嘅城市，而台南市就係歷史名城，又係而家嘅第四大都市。\n人口.\n中華民國而家實際管轄嘅台閩地區嘅國民，一般都係叫做「台灣人」，一共有22,744,839人（2005年9月），人口密度有成628.5人/平方公里，係世界第二高。台灣人包括台灣嘅原居民（入面至少有12個唔同民族），佔全部人數唔夠2%。剩低嘅98%都係漢族，其中又可以分為1945年以前已經移民到本島嘅本省人，即福佬人（79%）同客家人（5%），重有1945年之後喺大陸各省隨國府搬嚟嘅外省人（14%）。隨兩岸交流嘅開始同國際化嘅發展，台灣而家已經有大陸配偶幾萬人，外籍配偶十幾萬，外籍勞工十幾萬人。其中有好多人已經喺台灣定居，重有啲已經攞到國籍，呢一批新嚟嘅新移民有超越原居民人數嘅趨勢，又唔係全部都係漢族，而家一般都係叫做新住民。\n台灣最早嘅居民係當地嘅原住民，係最早喺台灣住嘅人。根據中華民國行政院嘅資料，同埋語言學同人類學一研究，台灣原住民同太平洋區域住民（如馬來西亞、印度尼西亞、菲律賓、玻里尼西亞等地）嘅語言同屬於南島語系（也稱「印度尼西亞語系」），而中國華南地區嘅就唔屬於南島語系。由人類學及古文化嘅角度嚟睇，台灣原住民嘅缺齒、紋身、口琴、卉服、織貝、腰機紡織、貫頭衣、親族外婚、父子連名、年齡分級、老人政治、鳥占、獵首、靈魂崇拜、室內葬等特徵，都有屬印度尼西亞古文化嘅特質。台灣原住民族嚟自南方人種嘅馬來人，包含咗泰雅族、阿美族、布農族、卑南族、達悟族、排灣族、魯凱族、鄒族、邵族、賽夏族、噶瑪蘭族同太魯閣族等12個民族，而其他平埔族原住民亦陸續要求正名。但係呢類研究喺學術界重有好多爭議。\n政治.\n中華民國憲法上規定嘅中央政府體制亦具有內閣制同總統制混合嘅性質，1980年代末台灣經歷咗民主化嘅過程，中華民國嘅憲法亦喺1990年代初另訂增修條文，並喺之後經歷7次修改。初次修憲通過國會全面改選同直選，以及直轄市長同省長嘅直選。喺1994年第3次修憲確定總統為國家元首，任期4年，由直接選舉產生。1997年第4次修憲通過總統同副總統彈劾案由監察院改為立法院提出。2000年第6次修憲通過罷免案需要經過全體立法委員1/4提案，全體立法委員2/3同意後提出，並經過全體中華民國自由地區過半數選舉人投票，有效票過半數同意罷免嘅話，就算通過。同時通過立法院向國民大會提出總統及副總統彈劾案，經國民大會代表總額2/3同意，被彈劾人應該立即辭職。2005年第7次修憲結束咗國民大會嘅歷史，將國民大會複決立法院提出嘅憲法修正案及領土變更案之權力轉移至中華民國自由地區選舉人手中，將國民大會表決立法院提出嘅總統同副總統彈劾案嘅權力轉移至司法院大法官手中，即總統同副總統彈劾案由立法院聲請司法院大法官審理，經憲法法庭判決成立之後，被彈劾人應該立即辭職。同時，通過立委減半同單一選區兩票制。\n被尊為中華民國國父嘅孫中山根據古今中外曾經有過嘅各種政治制度歸納出五權分立嘅政府組織，分為行政、立法、監察、考試同司法5個部門。中華民國中央政府搬去台灣之後，繼續沿用孫文學說所創五權—行政、立法、司法、考試、監察分立體制。不過經過多次修憲後，個制度已經有重大改革，至今監察院、考試院已經式微，原有功能回歸立法同行政。\n其中，行政院係內閣，而院長係閣揆，由總統直接任命。立法院院長由立法院立法委員互選；而其他三院院長，就係由總統提名，經立法院同意後任命。\n近年七次修憲，總統直選，權力擴大。行政院長由總統提名，唔再需要立法院同意。但立法院取得不信任權。學者同外界認為呢個係「傾向總統的半總統制」，而大韓民國同埋俄羅斯聯邦都接近呢個制度。至於是否改為三權分立或者維持監察權獨立，往內閣制或總統制嘅方向修憲，都有支持同反對嘅意見，未來發展值得關注。\n中華民國採用咗西曆並使用中華民國紀年（簡稱：民國紀年），以西元1912年1月1日為中華民國元年1月1日（稱為「元旦」），因此西元紀年數減去1911就係中華民國紀年數。2006年3月行政院提出全面使用西元嘅計劃。\n中華民國憲法同其他法律對首都所在地無任何規定。中華民國首都原本位於南京市。1949年，國共內戰失利後，中華民國中央政府搬咗去台北市。1990年代及以前，政府從未放棄以武力收復大陸並還都南京嘅目標，台北市雖然係中央部會所在，但一直作為臨時首都，內政部同教科書上記載嘅首都仍然係南京市。隨著時間流逝，海峽兩岸持續處於對峙同分治狀態，同埋民主改革、台灣本土化運動嘅逐步推進，喺1990年代後期、尤其係2000年民進黨執政後，包括總統、行政院長、台北市長等都喺公開場合口頭表示過台北市係中華民國首都。2002年，教育部決議將教科書嘅相關文字改為「中華民國中央政府位於台北」或「中華民國部會在台北」。\n外交關係.\n因為中國大陸（中華人民共和國）嘅實力越來越強，1970年代打後，越來越多國家同中華民國斷絕正式外交關係。而家中華民國就只係得返14個邦交國。\n好多已開發嘅國家同中華民國斷交後，一直維持同台灣密切嘅經貿同文化等民間嘅往來，重喺台灣設立交流機構同代表處，又同時處理領事事務，例如：美國嘅美國在台協會；日本嘅交流協會；大韓民國嘅駐台北韓國代表部；新加坡嘅新加坡駐台北商務辦事處；歐盟嘅歐洲經貿辦事處；法國嘅法國在台協會；德國嘅德國在台協會、德國經濟辦事處、德國文化中心；英國嘅英國貿易文化辦事處。\n係世界貿易組織、國際奧林匹克委員會、亞太經濟合作組織等唔用主權國家身分參與嘅國際組織入面，台灣經幾辛苦要做正式嘅會員。台灣用嘅名多數都係「Chinese Taipei」，即係「中華台北」（但中國大陸除咗喺主辦嘅比賽時要用「中華台北」之外，喺其他場合入面，因為政治因素都一定要用「中國台北」）；係世界貿易組織入面，台灣用「The Separate Customs Territory of Taiwan, Penghu, Kinmen and Matsu」，即「台灣、澎湖、金門及馬祖個別關稅領域」嘅名；簡稱都重係「Chinese Taipei」（中華台北）。WTO IOC APEC\n經濟.\n中華民國係一個資本主義嘅經濟體系，佢地個政府喺經濟入面嘅角色越來越小。好多大型嘅國有銀行同企業都慢慢咁私有化。之前嗰30年入面，平均年均經濟增長就已經有成8%咁多。出口為工業化提供咗資金嘅保證。2006年2月底，台灣嘅外匯存底有成2,569.79億美金，只喺差過中國大陸同日本，係排喺世界第3。\n農業喺GDP上嘅比重，由1952年嘅35%下降到2%。傳統勞動密集型工業已經慢慢俾高科技產業取代。台灣嘅電子工業對世界嘅經濟舉足輕重，好多電子組件同週邊硬體設備都係喺台灣製造。對外貿易係台灣重要嘅經濟命脈，美國同日本一路都喺台灣嘅頭兩大貿易夥伴，而家有啲就轉向歐洲同東南亞市場，台灣重係泰國、印度尼西亞、菲律賓、馬來西亞同越南嘅主要投資來源，另外喺中國大陸有成5萬幾個台資企業，台商就有成百萬位。\n由於中華民國政府採取咗穩健嘅財政政策，因此喺1997年亞洲金融危機入面，台灣冇受到嚴重嘅衝擊。但係喺2001年開始嘅全球經濟放緩嘅趨勢影響下，台灣嘅經濟亦遭受重挫，銀行壞帳增加，財政盈餘變成財政赤字。2001年，台灣嘅經濟出現咗自1947年以嚟嘅首嗰負增長，失業率升到有史嚟最高。當然，兩岸關係緊張嘅政治局勢亦都有好大嘅影響。但係隨著全球經濟嘅回溫，加上「金融重建基金」嘅設置，台灣經濟從2003年嘅下半就開始慢慢咁恢復起嚟。台灣曾經計劃要起亞太營運中心，但係因為太多嘅政治因素干擾而受阻，例如：大陸投資政策、三通問題等。\n文化.\n中華文化喺台灣生根、保存、發展。比起歷經蘇聯同文化大革命影響嘅大陸，傳統中華文化響台灣保存得更為完整，包括國立故宮博物院所藏文物、使用正體中文（即：傳統繁體中文），以及傳統思想、民俗、信仰等等。同時，台灣歷史上經歷過唔同政權同民族嘅統治，受到多元文化嘅刺激同影響，包括中華文化、原住民族文化、日本文化、歐美文化等，另加上海峽兩岸社會分隔過半個世紀，因而塑造出帶有自身特色嘅台灣文化。近來有人提倡台灣嘅自有文化，同埋推動本土化運動。\n根據美國2002年國際宗教自由報告，中華民國台閩地區2300萬人口中，548.6萬人（23.9%）為佛教徒，454.6萬人（19.8%）為道教徒，84.5萬人（3.7%）信一貫道，60.5萬人（2.6%）為基督教新教教徒，29.8萬人（1.3%）為羅馬天主教徒，26萬人（1.1%）信天帝教。以上數據之中，有一半人口時常參加各類型宗教活動，而佛教徒同道教徒以自我認知為分界，兩者重疊性相當高。又根據中華民國內政部統計，2004年大型佛道寺廟約有11384間，皈依同傳道人數有947311人，教堂數就有3159間，神職人員有6600人。\n中華民國實施「九年義務國民教育」，所有國民均有接受國民小學到國民中學兩階段教育嘅權利同埋義務，15歲以上公民嘅文盲率為3.02%（2003年）。\n中華民國嘅國定假日同節日，係依據《紀念日及節日實施辦法》實行。\n軍事.\n中華民國三軍嘅最高統帥就係總統，以總統做主席嘅國家安全會議喺負責國防嘅最高決策機構。而行政院國防部則負責軍隊嘅訓練同調度，由國防部長執行軍政同軍令嘅下達。目前三軍部隊人數少過40萬，陸軍只有20萬、海軍5萬、同空軍嘅5萬人，後備動員3百萬人。"}
{"id": "4378", "revid": "1815878", "url": "https://zh-yue.wikipedia.org/wiki?curid=4378", "title": "母親節", "text": "母親節係一個感謝阿媽嘅節日。喺美國、加拿大同埋一啲其他嘅國家，每年5月嘅第二個禮拜日就係母親節。喺其他一啲國家日子就唔一樣。做母親嘅喺呢一日通常會收到禮物。康乃馨被視為送畀阿媽嘅花。\n起源.\n母親節係起源於古希臘。喺呢一日，古希臘人會向希臘眾神之母蓋亞致敬。之後去到17世紀中，呢個節日就傳到去英國。喺呢一日，出咗外面嘅後生仔會返屋企，送一啲小禮物畀阿媽。\n而家嘅母親節係起源於美國，由安娜·賈維斯（Anna Jarvis，1864－1948）發起。佢成世人都冇結婚，一路陪喺佢阿媽身邊。安娜·賈維斯阿媽心地好，又好有同情心，佢話應該搞一個紀念日嚟紀念靜雞雞付出嘅阿媽，但係呢個願望重未實現佢就過咗身。\n安娜·賈維斯喺1907年開始搞活動，申請母親節做法定嘅節日。節日喺1908年5月10號喺美國嘅西維珍尼亞同埋賓夕凡尼亞州正式開始。1913年，美國國會確定改每年5月嘅第二個禮拜日做法定嘅母親節，重規定呢一日家家戶戶都要掛國旗，表達對阿媽嘅尊敬。安娜·賈維斯阿媽生前最鍾意嘅康乃馨，就做咗母親節嘅象徵。"}
{"id": "4385", "revid": "542", "url": "https://zh-yue.wikipedia.org/wiki?curid=4385", "title": "孫逸仙", "text": ""}
{"id": "4386", "revid": "11870", "url": "https://zh-yue.wikipedia.org/wiki?curid=4386", "title": "台灣", "text": ""}
{"id": "4387", "revid": "42683", "url": "https://zh-yue.wikipedia.org/wiki?curid=4387", "title": "牛", "text": "牛（，學名：\"Bos taurus\"）係一種有蹄同埋有四隻腳嘅動物，屬於牛科。卡爾林奈將牛分咗做三類：歐洲牛，亞洲牛同埋佢哋嘅始祖。不過，由於混血嘅關係，而家嘅人，或者生物學家，都唔會再當牛係三種動物，就算係乳牛同埋牛公都當係同一種。\n牛經常被人養嚟殺咗做肉食、用嚟做皮革或者搾奶。佢哋有時都會賣力，拖住個耙耕田。喺印度，牛係神聖嘅動物。粗略估計，全世界有十三億隻牛。\n祖先.\n所有牛嘅祖先，叫原牛，佢哋因森林棲息地不斷縮細，歐洲貴族又將佢哋當係狩獵對象，令數量逐漸減少，最後一隻牛乸喺1627年死咗之後，佢哋就絕種，冇晒喇。\n香港保育現狀.\n喺香港，現時可以見到兩種牛：黃牛同埋水牛，佢哋都係以前香港農耕社會所養嘅家畜，但隨住工商業社會急速發展，佢哋開始俾人遺棄，並逐漸野化，成為香港郊野公園同濕地常見嘅大型哺乳動物。\n香港漁農自然護理署喺2013年做過一次香港牛隻數量同埋分布狀況嘅詳細調查，顯示香港大約有1110隻黃牛同埋120頭水牛分布喺大嶼山、西貢、馬鞍山同埋新界中部、東北部其他地區。2020年，有人自願組成牛義工團隊「西貢牛」，佢哋發現有啲地方例如創興水上活動中心附近同塔門等等嘅流浪牛冇足夠嘅草畀佢哋食，於是喺其他地方拎啲草畀嗰度嘅牛食。\n文化.\n牛係中國嘅十二生肖之一，排第二。\n牛響西方象徵財富同埋力量，源於古埃及。股票價格持續上升被稱為「牛市」。"}
{"id": "4396", "revid": "148846", "url": "https://zh-yue.wikipedia.org/wiki?curid=4396", "title": "台山話", "text": "台山話屬粵語四邑方言片，係四邑話嘅代表語言。好多情況下台山話就係四邑話嘅代名詞。\n分布範圍.\n台山話（四邑話）主要分布喺中國大陸廣東省江門市（原稱四邑，後因鶴山加入改稱五邑）嘅新會、台山、開平、恩平四縣（市），以及江門市區、鶴山嘅部分地區，大陸以外嘅華人社區（尤其是北美）。江門市區講帶有好多五邑話發音特點在內嘅白話。\n江門五邑介紹.\n江門五邑（台山、新會、開平、恩平及鶴山）流通嘅一般都係四邑粵語同廣州粵語（廣州話）。五邑（舊名四邑）粵語以台山話（台城話）為代表。台山係一個著名僑鄉，海外台山華僑130萬，台山本地區人口110萬。出名嘅藝人，好似Beyond樂隊嘅黃家駒、黃家強兄弟，陳百強、麥嘉等等都係台山人。\n語言特點.\n台山話（四邑話）係粵語各種方言中相當之具有特色嘅一種，同廣州話差異明顯。差異嘅表現喺語音上，亦表現喺辭彙上。\n語音.\n同標準粵語一樣，台山話保留咗許多古漢語語音嘅特點。喺某啲方面比標準粵語保留嘅成分更多。例如，佢完整保存咗四種入聲，「北白伯百」四個字音調都唔同（粵語中百、伯同音）。\n台山話共有9個音調，參考粵語音調分別記為陰平/陰去（衣/意）、陰上（倚）、陽平（移）、陽上（以）、陽去（易）、中入（百）、陰入（北）、低陽入（伯）、高陽入（白）。採用五度標音法時，呢啲音調嘅調值分別係33、55、11、21、32、33、55、21、32。同粵語相比，調值有所改變，合併咗陰平同陰去，而原來合併為中入音嘅低陽入就保持獨立。\n此外，台山話重有變調現象，主要包括三種情況：\n而入聲變調時，會喺最尾一字後尾加上一個e55音節。甚至有時非入聲字變調亦可拉長出一個e55出來，意思不變。例如該21欸55=該215。\n呢種變調應用廣泛，常用於名詞詞尾（包括單音詞）。學者鄧鈞認為相當於現代標準漢語嘅兒化現象。\n因爲欸e55呢個字有時跟喺動詞後面做助詞，形式上同升變調相似，亦有類似簡化為音調改變嘅現象，因此需要辨析。例如：跟欸我=跟著我，講得快都會變成跟35我。呢種情況因為欸字有語法含義所以同名詞嘅變調唔多相同。至於兩種形式相似嘅變調係咪有聯繫就未有結論。\n此外，重存在一啲零散嘅變調現象。台山話嘅變調研究目前重未充分，處於歸納階段，關於幾時用邊種變調，重未有好明確嘅總結。\n台山話將古音以t為聲母嘅字（如\"打\"）變成零聲母，因此會有大量零聲母嘅字。當呢啲字跟住一個鼻音音節時，就會連讀成一個音節。另外重有一啲類似嘅音變。\n此外，某啲字詞往往有文白兩種讀音，而部分字詞嘅發音沿襲或仿照粵語發音而唔係跟循本地發音。\n文法.\n台山話喺文法方面一個突出嘅特點，就係人稱代詞單複數嘅表達。同標準粵語以及現代標準漢語唔同，佢唔用詞尾（粵語「哋」，標準漢語「們」）區分，而喺通過變調、變音等內部屈折來表示。另外，指示代詞中表示「呢」同埋「呢度」嘅「該」，表示「嗰」同埋「嗰度」嘅「恁」亦通過屈折來區分。\n疊用形容詞方面，台山話可以將兩個字重疊，其中一個升變調，以表示程度。一般第一個字變調，表示程度加強；第二個字變調，表示程度減弱。例如「紅紅」可以表示「非常紅」（紅15紅11）或者「有啲紅」（紅11紅15），取決於邊一個字有變調。\n兜字係台山話特有量詞，粵語同標準漢語都叫「棵」。粵語量詞「啲」被細分成兩個，倷（nai55）同埋伱（nit55）程度唔同，前者要比後者表示更多嘅數量，至於「啲多」就變成「伱子」（nit55du35）\n句法方面，大部分同粵語相同，但下面呢個係台山話特有嘅句型：\n辭彙.\n以下詞彙為台山話部分特有詞彙同埋俗語：\n代表語言及方言.\n台山話（四邑話）係以台山台城鎮為中心嘅，越偏離呢個中心嘅發音就越接近於粵語粵海片（廣州話）。因此，鶴山同埋江門市區嘅口音更接近廣州話。台山話嘅代表語言係台城話，發音同白話嘅區別比其他台山話更加大。\n花絮：日月潭.\n台山話中日同月兩個字好容易造成混淆，但呢兩個字並唔同音，甚至差別唔算好細。但係由於各地方言嘅差異，開平赤坎片方言中嘅「月」字啱啱同台山水步片方言中「日」字同音。咁啱喺開平市操這兩種口音嘅人都好多。於是「三個月」嘅個字常因連讀省略，同「三日」混淆。遇到呢個情況，請務必要對方講清楚，中間係咪有個「個」字，因爲「三個日」係唔啱語法嘅。呢度對初學者來講係一個可能會遇到嘅「潭」（氹），故名為「日月潭」。"}
{"id": "4409", "revid": "1802483", "url": "https://zh-yue.wikipedia.org/wiki?curid=4409", "title": "澳門特別行政區", "text": ""}
{"id": "4426", "revid": "1806166", "url": "https://zh-yue.wikipedia.org/wiki?curid=4426", "title": "聖若瑟小學", "text": "聖若瑟小學（）係香港灣仔一間天主教喇沙修士會小學，喺活道48號，2013年轉為全日制，為咗增加課室，2012年8月31號停辦幼稚園。聖若瑟小學有一間直屬中學聖若瑟書院（喺中環堅尼地道7號）。如果計晒三間學校，喺聖若瑟入面讀書嘅人數有超過四千二百人。"}
{"id": "4435", "revid": "210", "url": "https://zh-yue.wikipedia.org/wiki?curid=4435", "title": "Ipod", "text": ""}
{"id": "4437", "revid": "14", "url": "https://zh-yue.wikipedia.org/wiki?curid=4437", "title": "大奚山", "text": ""}
{"id": "4438", "revid": "1668236", "url": "https://zh-yue.wikipedia.org/wiki?curid=4438", "title": "女人", "text": "女人（），係指成年女性人類，屬雌性動物，同男人相對。女仔，係指女性兒童。女人可以係指生理性別上嘅分別，即係性染色體係XX、有屄嘅人，亦都可係文化上性別角色嘅分別。\n金星符號，亦都代表女性。佢上圈係代表希臘女神維納斯手上嘅鏡（統一碼：♀）。呢個金星符號亦代表陰性，西洋鍊金術代表銅。鍊金術師做呢個符號，圈係精神，十字係物質。\n生物學，性.\n生物學，並唔係決定一個人係女人嘅唯一因素。有啲女人有唔尋常荷爾蒙或者基因上嘅差異，都會有影響。有啲女人可能一生都唔會有女人應有嘅生理。\n用生物學來講，女人性器官係用嚟生殖。而第二性徵就係用來餵細路，以及吸引同伴。\n雖然女人出生率係低過男人(約1:1.05)，但係女人平均壽命係長過男人。響六十歲時，女對男係100比81，再老啲，就係100比53。女人嘅死亡率係低啲，就算佢未出世都係。通常女人平均都比男人長五年命。原因有好多。基因上，女人性別染色體上，基因重複同變化。社會上，女人好少要當兵。健康選擇上，女人比較少自殺，食煙同飲酒，脾氣方面，女人比較平和，無男人咁火爆。響女人停經之前，女性荷爾蒙對心臟有保護作用，同埋無咁多男性荷爾蒙嘅影響。"}
{"id": "4440", "revid": "158703", "url": "https://zh-yue.wikipedia.org/wiki?curid=4440", "title": "陳方安生", "text": "陳方安生（Anson Maria Elizabeth Chan Fang On Sang，）係前香港特別行政區政務司司長。 上海出世，祖籍安徽省壽縣，原名方安生，因為成日笑到四萬噉口俾人叫佢做陳四萬。\n底細、簡歷.\n陳方安生嘅阿爺係抗日將領方振武，阿爸係中國抗日名將方心誥，阿媽係國畫大師方召麐，阿叔係著名骨科醫生方心讓，細佬方津生都係骨科醫生，阿哥方曼生係律師，堂妹方敏生就係香港社會服務聯會行政總裁。\n陳方安生1948年全家去到香港定居。1957年喺嘉諾撒聖心書院畢業，之後入咗香港大學英文同英國文學系，畢業後第二年同陳棣榮結婚，改叫陳方安生。1962年出任政務主任，係香港政府首次出現嘅三位女性政務主任之一；1984年，升為社會福利署署長，成為香港百幾年首位女性署長，但係喺處理1986年嘅郭亞女事件時備受抨擊；1987年係香港經濟司，首位女性華人司級官員；1993年4月任公務員事務司，同年11月29號，任香港公務員嘅最高職位——布政司。1997年2月20號，香港特別行政區首任行政長官董建華宣佈，根據佢嘅提名，中央人民政府批准任命陳方安生為首屆特區政府嘅政務司司長。2001年宣佈辭職，媒體普遍報導係因為同董建華關係唔啱，但係兩個都唔認。\n2002年11月7號，陳方安生獲英女王伊利沙伯二世頒授聖米迦勒及聖喬治大十字勳章。\n2005年12月4號，佢參加2005年爭取香港普選大遊行，有人認為佢參與遊行嘅原因係為咗競逐第3屆香港行政長官選舉，但係佢喺12月19號否認呢個消息，話參加遊行淨係希望香港快啲實行普選同埋要求行政長官曾蔭權向中央政府爭取普選時間表。\n喺香港回歸前，陳方安生同政府裡面一眾女高官俾人統稱叫手袋黨，但係回歸之後，手袋黨嘅影響力已經逐漸消失。\n晉身立法會.\n2007年9月11號，陳方安生宣佈以獨立人士身份，競逐民建聯主席馬力病逝後出缺嘅立法會港島區議席。佢表示參選目的係要促進民主，並利用機會為市民爭取普選。面對有人質疑佢「忽然民主」，陳方安生就話，公務員要學習民主之道，而民主派亦要學習良好管治之道。\n陳方安生宣佈參選後，最先擊敗泛民陣營另一位有意參選嘅勞永樂，再成為泛民陣營協定派出嘅人選。喺進行補選競選期間，陳方安生得到民主黨，公民黨，前綫，社會民主連綫等政黨共30位現任同前任立法會議員支持助選，並得到包括政府文書主任總會、香港政府公務員協會、香港教育專業人員協會、香港文書職系公務員總會、機電工程署一般及共通職系員工會等團體，以及另外490位社會唔同界別專業人士支持佢。\n不過佢喺選舉期間亦受到左派陣營嘅多番攻擊，其中包括指佢喺普選遊行時忽然離隊恤髮，並非真心為普選同民主。另外，佢亦受到親中派借十成按揭謠言對佢進行攻擊，令佢要多次澄清。\n2007年12月2號，陳方安生以175,874票勝出呢次補選，擊敗另一主要親中派對手葉劉淑儀，當選港島區立法會議員，並喺同年12月5號宣誓就任。\n退下公民同埋政治工作.\n2020年6月26號，陳方安生發表聲明，由於已屆80歲，佢遵守對仔女話到時會從公民同埋政治工作退落嚟嘅承諾，過較平靜嘅生活。同時指最近個女離世，對佢係沉痛嘅打擊，需要一啲時間同空間哀悼復原，因此更珍惜同家人嘅相處時刻。"}
{"id": "4441", "revid": "42683", "url": "https://zh-yue.wikipedia.org/wiki?curid=4441", "title": "上帝 (搞清楚)", "text": "上帝，又叫天帝、天、帝，係宇宙一切至高主宰。"}
{"id": "4442", "revid": "1775154", "url": "https://zh-yue.wikipedia.org/wiki?curid=4442", "title": "香港網絡大典", "text": "香港網絡大典（EVCHK），即網典係香港一個民間網上百科全書，2006年3月21號成立。\n特色.\n香港網絡大典主要係要紀錄香港網絡界嘅傳奇人物、網上大事同埋網上術語，重會有現實中嘅人同事紀錄喺嗰度，例如巴士阿叔事件、十四巴港女等等。因為維基百科喺地區色彩方面嘅文章要求比較嚴格，所以網典喺呢方面就彌補咗前者嘅不足。網典運作模式同維基百科幾相似，採用wiki技術嘅MediaWiki系統，乜人都可以新增同修改文章，達到集思廣益嘅效果。\n雖然話題以香港人為中心，但係文體受香港教育體制阻礙，所寫白話文唔係粵文。\n媒體.\n電視台「誹謗」.\n馬尼拉人質事件事發當日，香港電台播出《鏗鏘集——網路審判團》，節目中多次用網典截圖試圖話起底同網典有關。網典管理員發聲明，表示起底有違網站本意，就節目偏差指控深表遺憾。\n東方告到佢改革.\n東方報業集團告過網典空間提供者「Wikia公司」誹謗，話有人喺呢個平台度叫佢份報紙做「白粉報」。2011年7月7號高等法院頒令，要求Wikia禁止刊載涉案誹謗文章，如果再有人寫就罰網站賠錢。\n由2011年8月12號開始，要有個認證帳號，先有得玩，唔再乜都亂寫一通。\n記事同潮語權威.\n媒體成日引用網典詞解，用網典資料寫新聞。連BBC都有用佢介紹香港選舉術語。\n休班警詳細實錄.\n2010年代網路迷因，「有種罪犯叫做休班警」事件。Google搜尋「休班警」頭版都係一大批「休班警犯法」如非禮女童、藏毒等搜尋結果。當中，維基百科、網典佔咗頭兩位，入面記載警暴多到可以出幾本書，詳細到重多過香港警務處自己話自己人。"}
{"id": "4443", "revid": "10845", "url": "https://zh-yue.wikipedia.org/wiki?curid=4443", "title": "舊金山", "text": ""}
{"id": "4444", "revid": "214935", "url": "https://zh-yue.wikipedia.org/wiki?curid=4444", "title": "咸家鏟", "text": ""}
{"id": "4446", "revid": "30", "url": "https://zh-yue.wikipedia.org/wiki?curid=4446", "title": "Evchk", "text": ""}
{"id": "4448", "revid": "1850792", "url": "https://zh-yue.wikipedia.org/wiki?curid=4448", "title": "1", "text": "1（）係0同2之間嘅自然數；古人以為1係最細嘅數。漢字寫做一，好多文明都用一棟或者一橫寫個1。\n集合論裏面，數學家馮紐曼將1定義為{0}。\n漢字.\n現代通常將此數目寫成一，古時亦寫成弌 ；若果要避免以後俾人簒改或者睇唔清，會用大寫壹。\n一字喺甲骨文、金文、箓文都係用一橫寫出來，隻字係來自算籌 ，而弌字係加咗聲符弋嘅字 。甲骨文算籌由一到四，即係一二三亖，之上就用假借字表示 。\n一喺詞性上係數詞（例如「一個」、「一件」，有時會用「乙」字代替「一」），而壹係形容詞。所以壹用原本只係專一咁解，壹當數字咁用，武則天嗰陣創嘅。\n一係古時最細嘅數，所以引申做開頭。\n部首.\n《說文解字》同《康熙字典》都有⼀做部首。\n音.\n一古音於悉切，入，質韻，影 。\n姓氏.\n一都係姓，大明時有人叫一炫宗 。\n數學性質.\n對於任何數\"x\"：\n科學.\n喺電腦科學，1經常用喺講真值嘅「真」值，即係嗰件事件符合咗程式碼嘅要求。而喺幾何光學，真空嘅折射率係1。\n天文學來講，太陽同地球間嘅平均距離係1個天文單位。\n哲學.\n喺唐人文化中，「一」特別賦予咗萬物之始嘅意義：「惟初太極，道立於一，造分天地，化成萬物，凡一之屬皆從一」（《說文解字》）。道德經有道生一，一生二。 一亦可以代表天，易經就有寫「天一地二」。英文中亦以“The Great One”（偉大嘅一，太一）指代聖經中嘅上帝。"}
{"id": "4451", "revid": "42683", "url": "https://zh-yue.wikipedia.org/wiki?curid=4451", "title": "0", "text": "0（，）係一個數，係 -1 同 1 之間嘅整數，係頭一個自然數，0即係冇嘢。0唔係正數，亦都唔係負數。\n集合論入邊，0定義做空集，符號∅。\n語言.\n英文.\n喺英文入邊，除咗zero之外，仲有好多叫法，例如nought (UK), naught (US), nil, oh, o, zilch, zip等等。\n數字.\n數.\n 數 \n -4 - -3 - -2 - -1 - 0 - +1 - +2 - +3 - +4"}
{"id": "4452", "revid": "1788186", "url": "https://zh-yue.wikipedia.org/wiki?curid=4452", "title": "2", "text": "2（）係1同3之間嘅的自然數。佢亦係最細嘅雙數同埋第一個質數。\n喺集合論入面，2被定義做{0,1}。\n中文字.\n此數字寫法有幾類，喺各個語境，通常只得一兩種適用："}
{"id": "4455", "revid": "143999", "url": "https://zh-yue.wikipedia.org/wiki?curid=4455", "title": "科技", "text": "科技（；英文：technology），又有叫技術，係人對工具同機械嘅運用，去生產貨同服務。研究技術過程入面，會諗辦法發明同運用唔同架生、機器、技巧、組織、程序去達致目的。工藝會不斷累積智識而進步，解決更複雜嘅問題。會有新物料、新資訊，衍生出技能、知識、程序、藍圖、計劃、圖表、模型、方程、表格、工程設計、規格定義、手冊、指引等等。"}
{"id": "4456", "revid": "143999", "url": "https://zh-yue.wikipedia.org/wiki?curid=4456", "title": "地理學", "text": "地理學（；英文：geography）係一門研究地球嘅領域。地理學會關注地球表面嘅特徵、生命嘅分布以及係地球同人類活動之間嘅啦掕，喺課題上橫跨自然科學（例如地質同江河嘅形成）同社會科學（例如自然資源嘅分佈點影響經濟發展）。\n地理研究係要從一笪地方着手，點解某啲現象會出現響咁嘅地方。"}
{"id": "4457", "revid": "1807450", "url": "https://zh-yue.wikipedia.org/wiki?curid=4457", "title": "心", "text": "心（；英文：heart，英文-前置詞：Cardiac；拉丁文-解剖學詞：Cor；希臘語-病理學：Kardia）或者心臟（），係脊椎動物胸部嘅肌性纖維性器官，中間係吉嘅，外面包住心包，係循環系統嘅動力器官。心有自律性嘅心肌細胞，呢啲細胞靠起搏電流做出有規律嘅動作電位，帶動工作心肌細胞有規律咁收縮，令到血流嚮全身組織循環。心重有內分泌功能，佢分泌嘅肽類激素會調節血壓同埋水平衡。佢嘅功能由自身機制、神經系統同激素調節。第一個真正嘅心可能響5億2千萬年前寒武紀第一批脊椎動物度（譬如耳材村海口魚）出現。心嘅內部劃分、運作機制同動物嘅體形、具體生存習性（所佔嘅生態位）有密切嘅關係。對於有心臟嘅動物嚟講心嘅正常運作非常之重要，佢係動物胚胎期最早出現嘅器官之一。\n進化同形成.\n進化.\n無脊椎動物譬如昆蟲（\"Insecta\"），佢哋循環系統係開放式嘅，血會流入體腔（睇吓血淋巴）。而有住封閉式循環系統嘅頭足動物同環節動物，好似黃䘆都冇真正嘅心。黃䘆有五個動脈弓，同心嘅作用相似。\n脊椎動物嘅身體器官嘅分化同發育都受心嘅制約。心係胚胎發育過程入便首先形成嘅器官之一，雞嘅心響受精之後 30 個鐘頭就開始曉跳，嗰陣時佢嘅身軀都未擠得落一個心。人嘅心響受精後四個禮拜之內就開工，嗰陣時佢嘅胚胎得五個毫米。\n用橫切動物胚胎作動態觀察，可以睇到，中胚葉外側板嘅內臟葉，喺咽嘅後面，腸嘅腹側面對稱變厚（有啲動物嘅心就係喺度，之不過哺乳類動物嘅心會經歷一系列複雜嘅體位變化）。呢對中胚層折疊相對向中線靠攏，融合並形成一中空嘅長管。呢條管兩端黐喺兩邊嘅組織。除此之外係可以郁嘅。可以郁嘅部分喺體腔入便生，並形成四個腔隙，相繼開始收縮，最後構成做心。一旦心嘅雛形形成咗，佢就會畀兩層膜所包圍住：內膜（Endocard）同外膜（Epimyocard）。內膜後嚟會變做心內膜，外膜最終發展為心肌層（Myocard）同心外膜（Epicard）。\n原始心嘅結構，可以由胚胎期心嘅結構咗解。係一枝管道上面有四個腔隙，會相繼收縮。含氧量低嘅血就被送到動脈入便，呢種心泵出嘅血流得一股。圓口綱同魚類，文昌魚心就係呢種原始嘅樣式，但係佢經已可以同血管區分開嚟。心嘅過渡類型就係總鰭魚類，兩棲動物同爬行動物打出混合血嘅心。呢種過渡心可能發生響4億年前。佢哋嘅心房心室有開始分開嘅跡象。呢啲動物已開始用肺呼吸有重要嘅聯繫。（可以響同樣係爬行動物，但係無肺嘅蠑螈身上睇到，無肺蠑螈嘅房間隔退化。同樣，對肺呼吸依賴性唔強嘅有尾目，佢嘅雙循環泵功能都有所減弱。）未完全分隔嘅心就會根據動物嘅需要改變缺氧血含氧血嘅大概流向。血能夠被導向好似皮膚，鰓等呼吸部位。噉做對鱷魚，龜呢啲有時唔用肺呼吸嘅動物大有好處。關於呢啲動物嘅心構造，請睇下面心嘅解剖。\n到咗無尾目，動脈圓錐開始被螺旋型嘅折疊部分分開。鳥類同哺乳動物嘅就係兩分嘅。呢個係真正嘅雙循環泵。入咗肺循環嘅血動力低，去保護脆弱嘅肺組織。入咗體循環嘅血，行程長，分支多，阻力大，需要嘅動力多過肺循環。但係爬行動物嘅動脈圓錐就係三分嘅。呢個唔同嘅地方為解釋前兩者由一啲已知嘅爬行動物道分離進化嘅過程帶嚟咗好多困難。有人認為，可能喺進化過程入便，鳥類哺乳動物動脈圓錐嘅發生放棄咗最後一部劃分，變成咗兩分心室。\n藍鯨嘅心同架車一樣大，有半噸重。\n發育.\n要了解心嘅進化過程，最好由觀察哺乳類動物心嘅發育過程開始。心嘅發育過程，喺一定程度上（唔係全部）再現咗佢本身嘅進化過程。\n下面詳細講人類心嘅發育過程。因為出於醫學方面嘅需要，呢個過程研究觀察得比較透徹。\n響人嘅胚胎期，心係胚盤嘅上面，口咽膜前面嘅中胚層，即係所謂嘅生心區慢慢形成。心嘅前面係原始橫膈。心嘅外形首先形成，然之後進行內部分隔。\n原始心嘅形成.\n響受精之後嘅第 18 到 19 日，生心區嘅中胚層會出現圍心腔同一對生心板呢兩個結構。生心板入面有中空結構嘅心管。之後心管同周圍嘅間充質會陷入到圍心腔入便。間充質形成嘅心肌外套層，遞日會發展做心外膜同心肌膜。而內皮同心肌外套層之間嘅結締組織，即係心膠質，將來就會發展成為心內膜嘅內皮下層。\n外形形成.\n心管頭同動脈連埋，尾就連埋靜脈。然之後心管發大成三個，即係：心球、心室、心房。後尾喺心房尾會再發脹成靜脈竇。心球同心室因生得快過心包腔擴展，兩者會形成一個U 型嘅球室袢。後尾畀食管心球壓住，向左右兩邊發展。心房發大，房室之間就變成房室管。心球尾就融入心室，成為原始右心室。原本嘅心室做咗原始左心室。兩者之門有室間溝分開。\n內部分隔.\n第5個禮拜開始嗰陣，心嘅外形基本建立。然之後開始內部分隔。呢啲分隔係同時進行嘅。\n房室管嘅心內膜組織增生，形成一對心膜墊。佢哋彼此融合，將房室管分隔做左右房室孔。房室孔內嘅間充質之後會形成兩尖瓣同三尖瓣。\n而心房嘅分隔就發生響第4個禮拜結束嗰陣。心房頂部背側壁出現第一房間隔，喺第一房間隔向心內膜墊方向生長，最終同後者融合之前，會出現兩個孔，分別係：第一房間孔同第二房間孔。第一房間孔閉合。第二房間孔響一段時間之內重作為左右心房溝通嘅管道存在。跟著佢俾厚嘅第二房間隔遮閉。第二房間隔嘅前後緣會喺同心內膜墊接觸嗰陣，下面留下一個橢圓形嘅窿。直至出世後，第一第二房間隔因為血流嘅壓力互相緊貼並最終合埋，徹底分開兩心房。\n靜脈竇右角跟著會被吸收並入右心房，成為永久性右心房嘅光滑部，原始右心房成為右心耳。通過房間隔進入原始左心房嘅肺靜脈跟著分做四條，跟著直接響左心房開口。由肺靜脈參與形成嘅部分成為咗永久性左心房嘅光滑部。原始左心房都成為咗左心耳。\n心室底壁組織形成嘅室間隔肌部都向住心內膜墊生長，佢嘅方向同房間隔相反。響佢完全同心內膜墊融合之前，會喺佢上面嘅地方形成咗一個室間窿。呢個窿跟著大部分由心球內部形成嘅球嵴所閉合，其餘嘅就係為心內膜墊所閉合。噉就形成咗室間隔膜部。\n而動脈幹同心球嘅內膜組織增生，上段被稱為動脈干嵴，下段就成為球嵴。兩者對生，跟著融合，成為主動脈肺動脈隔，佢隔開動脈幹同心球做肺動脈幹同升主動脈。兩者嘅基部內膜增厚，形成半月瓣。\n解剖學特徵.\n位置同鄰近器官.\n脊椎動物嘅心嚮胸部（Thorax），消化道腹面。心由肋骨保護，可以減少外來撞擊而引起損傷嘅危險。\n牛嘅心位於3到6肋之間。人嘅心約2/3位於正中線左側，外裹心包。前方對住胸骨體同2到6肋軟骨。後方平對5到8胸椎。兩側與肺相臨，下便係膈。上便係出入心嘅大血管。心後方隔著心包腔同支氣管，食管，迷走神經，同胸主動脈相鄰。心嘅長軸與正中線呈45度角。\n之不過心有時因胚胎發育嘅原因，可以反位，成為右位心，心尖指向右下方，好似正常心嘅鏡像噉，同時經常伴有腹腔內臟器嘅反位。之不過右位心並無功能同結構上嘅改變。\n表面.\n哺乳類動物嘅心嘅外表可以噉樣描述：「一尖，一底，兩面，三緣，表面四條溝」，即係：\n血供.\n心本身由冠脈循環嘅血所營養。左右冠狀動脈係由主動脈嘅根部發出嘅。而含氧量低嘅靜脈血主要通過靜脈竇會流入心。心嘅重量佔全身體重嘅0.5%左右，但係佢嘅血流量就達到全身血流量嘅5%，係250毫升／分鍾。血氧利用率就嚟達到極限，動靜脈含氧量差達14%。因此當心肌需氧嘅時候，有效嘅方法只能係通過冠脈擴張加大血流量。\n構成.\n心係由纖維性骨架，心壁同心間隔構成嘅。\n心房同埋心室.\n原始心可能正如上述一樣嘅係「拉長」式嘅。但係呢啲種能夠區分出心房心室嘅心，心房不溜都嚮心室嘅背側或前便。單一循環嘅心基本上係對稱嘅，第啲高級嘅心就明顯唔對稱。肺魚目同有尾目動物嘅心房經已開始部分分隔。\n兩棲動物嘅心有兩個心房、一個心室，呢啲係兩棲動物嘅特征之一。右心房接受體循環嘅靜脈血，左心房就接受肺循環嘅靜脈血。兩者共同流到心室入便。之不過大部分嘅含氧量低嘅血會喺心室右方，准備進入體循環。喺離心血裡面，頭部同腦部嘅血係含氧量高嘅血。射進動脈弓嘅血係混合血。而蛙類體表皮膚毛細血管具有氣體交換功能，能夠部分補償體內氧氣。起搏主要係由靜脈突起負責嘅。\n爬行動物嘅心室開始分做左右兩邊，房間隔完善，之不過室間隔有室間孔（鱷魚除外）。一般認為，靜脈竇經已並入右心房，執行起搏作用。\n鳥類嘅心具有完善嘅兩心房兩心室。但係未夠哺乳類動物嘅完善。兩者嘅靜脈竇（\"Sinus venosus\"）都同右房壁融合，（鳥類嘅重留有些少痕跡）形成日後嘅竇房結同靜脈瓣。還有，鳥類嘅主動脈弓向右，哺乳類嘅向左行。\n心內腔隙心房（\"Atrium\"）同心室（\"Ventrikel\"）有一定嘅排列。血先係由心外器官流入心房，再入心室。心收縮之後，血會自心室被推到動脈入便去。右心房有上下腔靜脈（\"Vena cava superior et inferior\"）通入。而肺動脈幹則由右心室發出。四支肺靜脈通入左心房。而主動脈（\"Aorta\"）則發自左心室。\n左心室負責體循環，相應嘅力要求大過負責肺循環嘅右心室。故左心室嘅室壁厚過右心室（9到12毫米，係右室壁嘅3倍）。\n右心房分為由原始心房演變而嚟嘅固有心房同原始靜脈竇右角發展而嚟嘅腔靜脈竇。喺右心房房間隔嘅右側面中下部睇得到卵圓窩（\"fossa ovalis\"），係上述卵圓孔閉合嘅遺跡。\n左心房則可根据胚胎來源被分為左心耳同左心房竇。\n兩個心室都可分為流入道同流出道。流入道壁上有縱橫交錯嘅肌性突起，叫做肉柱（\"trabeculae carneae\"）。而自心室壁發出，向心腔內突出嘅錐體性隆起則叫做乳頭肌（papillary muscles），心瓣正係通過乳頭肌嘅收縮同腱索嘅牽拉，先至唔會反折向心房。哺乳類動物有瓣膜防止血倒流。二尖瓣複合體（mitral valve complex）同三尖瓣複合體（tricuspid valve complex）指嘅係瓣尖（或稱瓣葉），瓣環，腱索同乳頭肌共同組成嘅複合體。佢哋嘅正常運作係血唔倒流嘅前提之一。相對起流入道，流出道壁光滑平整，無肉柱。\n心包.\n心包係包裹心同出入心大血管根部嘅圓錐形纖維漿膜囊，分為內層嘅漿膜心包（\"Pericardium serosum\"）同外層嘅纖維心包（\"Pericardium fibrosum\"）。前者分為壁層同臟層兩層。臟層又叫做心外膜。臟壁兩層喺出入心根部互相移行。兩層之間嘅潛在腔隙叫做心包腔。入便有漿液起潤滑作用。喺心包腔入便，臟壁兩層折返處嘅間隙叫做心包竇，主要有心包橫竇，心包斜竇同心包前下竇三者。\n纖維心包則係由致密嘅纖維組成嘅結締組織。佢喺出入心大血管嘅根部同後者嘅外膜相連接。\n心肌細胞同佢嘅電生理學.\n心主要由心肌細胞（Myocardium）組成。心肌細胞分布唔單喺心壁上，臨心大血管上都有心肌嘅分布。心肌屬於橫紋肌。較之骨骼肌細胞，心肌細胞有自身嘅特點：\n心肌細胞根据功能屬性分做工作心肌細胞同自律心肌細胞兩類。\n工作心肌細胞.\n工作心肌細胞嘅肌原纖維豐富，具有收縮性，傳導性同埋興奮性。執行收縮功能。佢哋係心房同心室壁嘅主要構成部分。\n工作心肌細胞嘅跨膜電位.\n心室肌細胞嘅跨膜電位波形同骨骼肌細胞嘅有區別。佢嘅動作電位分0，1，2，3同4五期。\n靜息狀態嘅細胞膜對K+有一定通透性，而對Na+嘅通透性就要低好多。K+由細胞膜內向外流動嘅平衡電位係構成心室肌細胞靜息電位嘅主要部分。之不過因為少量嘅Na+內流，所以靜息電位同K+有偏差。\n自律心肌細胞.\n自律心肌細胞喪失咗收縮性，之不過具有自律性，同時同工作心肌細胞一樣具有傳導性同興奮性。佢哋有P細胞同浦肯野細胞。自律心肌細胞組成咗心嘅特殊傳導系統，鳥類同哺乳類動物嘅心嘅特殊傳導系統已完善。人嘅起搏細胞集中喺竇房結度，嚮第啲嘅哺乳類動物入便重可以睇到少量嘅起搏細胞分布喺竇房結附近。呢啲個系統包括：\n竇房結呈半月形，位於上腔靜脈與右心房交界處界溝上1/3嘅心外膜底下。佢含有P細胞同過渡細胞（Transitional Cells）。前者係Pacemaker Cell嘅簡稱。佢哋喺竇房結嘅中央部分，過渡細胞相應噉位於周邊。過渡細胞將嚟自P細胞嘅沖動傳遞到心房肌。之不過興奮點樣由竇房結傳到心房，則未有定論。而家一般認為，心房嘅興奮傳導係由心房肌細胞自身完成。而竇房結同房室交界之間有一啲細胞排列整齊，傳導速度快過第啲地方，叫做優勢傳導通路。\n潛在起搏點可以喺竇房結發生功能障礙時保證心重可以以較低嘅頻率搏動，保證循環系統唔至於癱瘓，之不過同時都係危險因素之一。自律性超過竇房結嗰陣時，即：異位搏動，就會出現心律失常。另一個心律失常嘅原因可以係心嘅傳導通路發生堵塞。\n自律心肌細胞嘅跨膜電位.\n浦肯野細胞又叫做快反應自律細胞。浦肯野細胞嘅跨膜電位變化同心室肌細胞嘅唔同喺第4期。浦肯野細胞4期係「自動去極化期」。喺3期，有一種Na+通道被激活，並且隨時間延長而增大。呢啲「內向離子電流」就係所謂嘅「起搏電流」。\n當自動去極化令到跨膜電位去到閾值時，會觸發新一輪嘅動作電位。\n較之浦肯野細胞，P細胞係慢反應自律細胞。佢嘅靜息電位同閾電位高，時程長。0期唔陡峭。無明顯嘅1同2期。0期去極嘅產生係由Ca2+內流引起嘅。4期自動去極化則係多種離子參與嘅結果。\n心肌細胞嘅興奮-收縮偶聯過程.\n電興奮要通過一個中介過程，同肌肉收縮聯系起身。呢啲過程叫做興奮-收縮偶聯。喺心肌細胞，自律心肌細胞帶嚟嘅自律性興奮會通過呢啲過程引起工作心肌細胞嘅收縮。\n過程如下：\n生理功能.\n心嘅主要功能係泵血，（心重有內分泌功能）右心房同右心室負責將低含氧量嘅靜脈血送去肺進行氣體交換，左心房同左心室就負責將由肺部送返嚟嘅高含氧血經主動脈送到全身。\n血嘅流入流出.\n右心房接受上下腔靜脈含氧量低嘅靜脈血。心收縮泵出右心室入面嘅血之後舒張，令到右心室（左心房同左心室一樣）負壓，再付到右心房嘅血通過三尖瓣流入右心室。然之後呢啲血就會喺心收縮嘅嘅時候被射到肺動脈，進入肺循環。肺動脈瓣嘅作用係防止血倒流。當血喺肺完成氣體交換之後，含氧量高嘅血會順住肺靜脈流入左心房，之後經過二尖瓣流入左心室。左心室入面嘅血會喺心收縮嗰時進入主動脈，進入體循環。\n心跳週期同埋泵血過程.\n科學家將心一次舒張同收縮構成嘅機械活動週期叫做一個「心動周期」。因為心室喺心泵血嘅過程度起主要嘅作用，所以心動週期就被當做心室嘅活動週期。\n心房同心室喺一個心動週期裏面各有一次「舒張期」同「收縮期」。心房心室嘅活動有先後之分，但係左右心房同心室嘅活動就係同步嘅。以一個正常嘅心理週期（0.8秒）做例子：\n一個心動週期以兩個心房嘅收縮開始，呢個過程持續0.1秒，跟住就到0.7秒嘅舒張。喺心房開始舒張之後冇幾耐，就到兩個心室開始收縮，持續0.3秒。呢個收縮期可以分為「等容收縮期」同埋「射血期」。然之後心室舒張0.5秒。心室舒張前嘅0.4秒，叫做全心舒張期，因為個時心房同心室都係喺舒張期。\n心室擴張期.\n響完成收縮後，心室會舒張，呢個時期又可以細分為：等容舒張期，心室充盈期同心房收縮期三期。\n若果心動周期縮短，舒張期會明顯短過收縮期縮，心嘅功率藉此加強。之不過係休息時間嘅縮短，對佢持久工作無好處。\n心泵功能嘅儲備.\n心具有因機體需要而增加心輸出量嘅能力叫做心力儲備。心嘅最大心輸出量可達35L，係靜息時嘅8倍。心力儲備體現喺搏出量儲備同心率儲備兩方面。\n搏出量儲備係指靜息時心室收縮末期容積同心室作最大射血後心室余血量之差。佢可以令每搏輸出量增大30到40mL左右。\n心律若果過快，反而因為充盈唔足而導致每搏輸出量減少。健康成人心輸出量因心律增多而加大嘅心律範圍係每分鐘160到180左右。較靜息嗰陣每分鐘70下增加咗將近100下。\n心功能嘅調節.\n哺乳動物嘅心跳受植物神經系統，荷爾蒙同溫度嘅影響。\n自身調節.\n當回心血量增大時，心肌纖維會被拉得更長，心壁會受壓，噉啱好可以令心肌嘅收縮力上升：前負荷嘅增加使得心肌嘅初長度變大，喺一定範圍內，心肌嘅呢啲種初長度嘅增大會令到佢更接近最適初長度，而發揮更大嘅收縮力。心自身呢啲種快速調節能夠對回心血量作出精細有效嘅調節。（異長自身調節，即係弗朗克斯大林機制）。\n神經調節.\n心嘅泵功能會受神經調節。交感神經同副交感神經嘅共同作用，令到心可以為身體喺各種狀態下提供合適嘅工作效率。\n心交感神經嘅節前神經元位於脊髓胸段1到5節中間外側柱，釋放乙酰膽堿激活節後神經元。節後神經元係腎上腺素能神經元。佢釋放嘅去甲腎上腺素同心肌細胞膜上嘅beta1腎上腺素能受體相結合，（心肌都有alpha受體，之不過作用唔大，生理功能未完全搞清楚。）激活cAMP，通過第二信使系統傳達調節信息，激活心肌細胞膜上嘅鈣通道，引起鉀離子內流。交感神經對心嘅作用係加快心率，增強心嘅收縮力，加快傳導速度。即係話：正性變時，變力，變傳導作用。\n心嘅副交感神經調節係通過心迷走神經實現嘅。迷走神經節前節後神經元都係膽鹼能神經元。節後纖維釋放嘅乙酰膽鹼可以同心肌細胞嘅M膽堿能受體結合，激活G蛋白。G蛋白使細胞膜超極化，降低cAMP活性。佢嘅功能同心交感神經反轉。即係：負性嘅變時，變力，變傳導作用。\n大多數情況之下，心迷走神經嘅作用強過交感神經嘅作用。\n體液調節.\n血入便嘅腎上腺素同埋去甲腎上腺素可以引起心律加快，心收縮力增強，血傳送速度增快。\n心音.\n第一心音發生喺心縮期，標誌住佢嘅開始。音調低而時間長。呢啲係由於血沖擊血管，同產生嘅渦流，重有房室瓣嘅忽然閂埋引起嘅。\n第二心音發生喺心室舒張期，音調高而時間短。係因為主動脈瓣同肺動脈瓣閂埋而產生嘅。\n第三心音發生喺快速充盈期末，低頻低振幅。佢可能係由於心室快速充盈期末血流速度嘅改變，引起心壁同瓣膜嘅震動而造成嘅。\n第四心音又叫做心房音，佢係由於心房收縮，心室主動充盈所引起嘅心壁同瓣膜震動引起嘅。\n分泌功能.\n心可以分泌兩種肽類激素，一種係心房鈉尿肽（Atrial Natriuretic Peptide，ANP，又稱心鈉素），由心房肌細胞分泌。生理作用係利鈉、利尿，減少靜脈回流，降低中心靜脈壓，使心輸出量降低同血壓下降等。\n血鈉離子濃度或血漿體積增多嗰陣時，靜脈回流增加，使心房肌細胞被拉長而受刺激，因而分泌ANP。ANP經血循環抵達腎臟，抑制腎小管（特別係集尿管）再吸收鈉離子同水，使尿流量增加，幫助血體積恢復正常。ANP\n抑制腎素（Renin）、血管緊張素（AngiotensinII）、醛固酮（Aldosterone）、抗利尿激素（ADH）嘅分泌，間接減少咗鈉離子嘅再吸收。ANP亦可使腎絲球嘅系膜細胞（mesangial cell）鬆弛，增加過濾作用嘅有效面積，使鈉離子排出量增多。此外，ANP降低血管平滑肌對血管收縮劑嘅有效反應，因而降低血壓。\n腦下腺前葉同腦亦有ANP，但係作用未搞清楚。\n而另外一種由心分泌嘅物質則係B—型鈉尿肽（B—type natriuretic peptide，簡稱BNP），1981年由De Bold發現 。BNP係由心室分泌嘅，特別係左心室。分泌時有32個氨基酸殘基嘅貯存型proBNP會分解，變做無活性嘅N端前BNP同有內分泌活性嘅BNP。兩者都會進入血循環。BNP有著與ANP相似嘅生理功能，即利鈉，利尿，抑制RAA系統同擴張血管。喺臨床方面，BNP係心力衰竭患者預後指標，甚至有助於治療心衰。\n而1990年科學家喺神經系統又發現咗呢個蛋白家族嘅另一成員C-型鈉尿肽（CNP，C type natriuretic peptide），佢喺血管入便嘅濃度好高，特別係喺血管內皮。CNP唔係由心 組織分泌，而主要係由腦，腦下腺，血管內皮，腎臟同女性生殖呢啲部位嚟分泌。CNP具有擴張血管、抗細胞分裂同抗SMC遷移嘅功能。而且，CNP重可以防止心肥厚嘅發生。\n心功能嘅性別差異.\n根據利物浦大學一項調查顯示，18至70歲嘅健康男性心每年會因為缺少鍛煉而損失1/4嘅泵功能。之不過女性測試者就冇呢個特徵。原因未明。\n心疾病同埋治療.\n醫學入便，心病學係內科學當中專門研究心疾病同傳統治療手法嘅學科（而手術就係由心外科負責嘅）。呢個學科分為先天性心病，冠狀動脈病，心力衰竭，瓣膜病同電生理幾個部門。而兒童心病學就作為兒科嘅一個部門。\n常見嘅心疾病或症狀，以同治療藥物如下：\n患瓣膜病嘅人可能要換瓣膜。而新嘅瓣膜對於病人嚟講係外來物，病人可能要食好多抗排斥藥。\n而心移植手術成功經已有報導。\n有關心嘅研究.\n人類對心嘅研究係同血循環聯繫埋一齊嘅。\n早響古希臘時代，希波克拉底就經已認為，心有兩個心房同埋兩個心室。\n亞里士多德認為心係血管系統嘅中心。之不過佢重未知血管有動靜脈之分。\n跟著呢個畀古羅馬嘅醫生蓋侖通過自己大量解剖實驗得出結論，血管裡面流嘅係血。但係蓋侖嘅理論亦未完全符合今時今日嘅人嘅認識。佢認為血唔能夠循環，當佢哋喺血管流過之後，就喺人體遠端消失。\n到歐洲文藝復興時期，比利時嘅維薩里同埋西班牙嘅塞爾維特質疑蓋侖嘅理論，後者更係認為心肺之間存在呢個小循環。維薩里因此被宗教裁判所判處死刑，塞爾維特跟著亦以「異教徒」嘅罪名被處以火刑。\n多才多藝嘅達文西通過秘密解剖，提出心內分四腔。\n1578年出生喺英國福克斯通鎮嘅醫生威廉·哈維所發表嘅《心血運動論》係生理學誕生嘅標誌。哈維亦係通過邏輯推理，以及解剖大量嘅動物（蛇同埋兔）得出呢個結論。《心血運動論》指出人體嘅血管係一個封閉嘅管道系統，血可以循環流動，血經靜脈流入心並借道動脈流去身體第處，而佢嘅動力嚟自心。由於嗰陣冇顯微鏡，哈維並未能發現微絲血管，不過預言咗佢嘅存在。\n目前世界各國對心嘅生理，病理同藥理學等等方面都展開咗廣泛研究。例如為外周動脈堵塞（pAVK）患者利用肝細胞再造血管，為心瓣膜發生病變嘅病人提供人造瓣膜。重有好多國家為治療心律失常而投入到心起搏同埋心電生理方面嘅研究入便。\n中醫講嘅「心」.\n古代中國關於心嘅解剖，史書上最早嘅記載嚮《史記·殷本紀》入便：「比干強諫，紂怒曰：『吾聞聖人心有七竅，剖比干觀其心』。」\n傳統上，中醫認為，心為一身嘅君主，臟腑百骸都遵從心嘅號令，人嘅聰明智慧都係從心而出。如《素問·靈蘭秘典論》所言：「心者君主之官都，神明出焉」。「心在五行屬火，以陽藏而通於夏氣，故為陽中之太陽。心在體合脈、其華在面、開竅於舌、寄竅於耳、在液為汗、在志為喜。」心同小腸腑相合，手少陰心經同手太陽小腸經相為表裡經。\n解剖概念.\n心為五臟之一，居於胸度，肺之下，膈膜之上，附著於脊骨之第五椎，形如倒垂未開之蓮蕊。心外有赤黃色脂膜包裹，稱為心包絡，係心嘅外衛。《難經》認為：「心重十二兩，中有七孔三毛，盛精汁三合，主藏神」。《類經·經絡類》又提到：「心當五椎之下，其系有五，上系連肺，肺下系心，心下三系連脾肝腎，故心通五臟之氣而為之主都」。\n有血肉之心同神明之心嘅分別，前指藏於胸入便、推動血運行嘅心，後者指無具體形態嘅、主宰人精神活動嘅心。好似《醫學入門·臟腑》就有講：「有血肉之心，形如未開蓮蕊，居肺下肝上係都。有神明之心，神者，氣血所化，生之本都，萬物由之盛長，不著色象，未有何有，謂無復存，主宰萬事萬物，虛靈唔昧者係都」。\n手少陰心經同手少陰別絡嘅循行路徑，根據《靈樞·經脈篇》記載為：「手少陰心經之脈，起於心中，出屬心系，下膈，絡小腸。其支者，從心系上挾咽，繫目系。其直者，復從心系，卻上肺，下出腋下，下循臑內後廉，行手太陰心主之後。下肘內，循臂內後廉，抵掌後銳骨之端，入掌內後廉，循小指之內出其端。」，「手少陰之別，名曰通里，去腕一寸半，別而上行，循經入於心，繫舌本，屬目系。其實則支膈，虛則唔能言，取之掌後一寸，別走太陽都。」\n心同小腸相表裡：手少陰心經下絡小腸，手太陽小腸經絡心，心同小腸通過經脈相互絡屬而構成表裡關係。喺病理上，如心經有火，可下移小腸，出現尿少、尿赤、尿痛；小腸有熱，可循經上炎於心，表現有心煩、脷赤、口同脷生瘡呢啲。\n生理功能可概括為二方面.\n心主血脈：指心具有推動血喺脈管入便運行嘅功能。好似《素問·痿論》就有講：「心主身之血脈」，《素問·五臟生成篇》：「諸血者，皆屬於心」，《讀醫隨筆》：「凡人周身百脈之血，發源於心，亦歸宿於心，循環不已」。心主血脈，血足則面容光彩，脈絡滿盈，故曰其華在面，其充在血脈。\n在體合脈：指心同血脈相連，心氣推動血喺血脈入便運行，心氣強弱可從脈反映出嚟。例如心氣唔足則脈細軟無力；心氣唔勻則出現促、結、代脈等。\n其華在面：心主血脈嘅功能，可從面部色澤反應出。例如心氣充則面紅潤光澤，心氣血虛則面淡白，心血淤則面青紫。好似《靈樞·經脈篇》話：「手少陰氣絕則脈不通，脈不通則血不流，血不留則髦色不澤，故面黑如漆柴者，血先死」。\n開竅於舌：心經嘅別絡聯繫脷，脷嘅色澤、味覺、脷運動、語言同心相關，好似《靈樞·脈度》就有講：「心氣通於舌，心和則舌能知五味」。心嘅病變可有舌上反映出嚟，好似外台秘要話齋：「舌主心，臟熱即應舌生瘡裂破」，心火旺，脷尖會紅，口同脷生瘡；痰迷咗心，條脷就會大，講唔到嘢。\n在液為汗：心同汗液嘅生成排泄有關。汗為津液所化，津液同血同出一源，稱為津血同源、血汗同源。病理上，若病人因故大汗出，或用藥發汗過度，則可損傷心陽，出現心慌、心悸，甚至出現大汗亡陽嘅危證。\n心藏神：指心有主宰人體生命活動同精神、意識、思維活動嘅功能。《靈樞·邪客》：「心者，五臟六腑之大主都，精神之所舍都，其臟堅固，邪弗能容都；容之則心傷，心傷則神去，神去則死矣。故諸邪之在於心者，皆在於心之包絡。」《靈樞·本神》：「心怵惕思慮則傷神，心氣虛則悲，實則笑不休。所以任物者謂之心，心有所憶謂之意」\n明朝以後，中醫學家對藏神嘅所在之處，提出唔同嘅睇法，好似明朝李時珍嘅《本草綱目·辛夷》指出：「腦為元神之府」\n在志為喜：喜有益於心主血脈、心藏神嘅功能。好似《素問·舉痛論》話：「喜則氣和志達，營衛通利」。之不過喜樂過度可使心神渙散，好似《靈樞·本神》話：「喜樂者，神憚散而不藏」，《素問·陰陽應象大論》話：「喜傷心」。\n驚則氣亂，心神唔寧都容易受驚，《素問·舉痛論》話：「驚則心無所依，神無所歸，慮無所定，故氣亂」，《小兒藥證直訣》指出：「驚為心病」。\n養生之道，在於存神養氣。存神在心，而靜心在目。張紫陽真人話：「心能役神，神亦役心，眼者神游之宅，神游於眼而役於心，心欲求靜，必先制眼，役之於眼，使歸於心，則心靜而神亦靜矣」。《導引本經》話：「夫心乃一身之主宰，生死之路頭都。是故心生則種種欲生，而神不入氣；心靜則種種欲靜，而神氣相抱也」。故人常宜燕居靜坐，調心息氣，食熱戒冷，常要兩目垂簾，反光內照，降心火於丹田，使神氣內抱。\n心包絡，簡稱心包，亦稱膻中。係心外面嘅包膜，有保護心嘅功能。中醫認為，心係君主之官唔受得邪，故外邪犯心時，首先侵犯心包，故心包有「代心受邪」嘅作用。「邪犯心包」主要表現喺心藏神嘅功能異常，有以下兩種證型：\n藏醫講嘅「心」.\n藏醫對心嘅發生、解剖位置、形態、生理功能有獨特嘅觀點。\n心嘅解剖位置同形態：\n心嘅生理功能：\n心同血循環\n心主意識\n心發生病變\n心嘅胚胎發育：精血受孕後嘅第五-九週，呢時嘅胎兒形狀同魚相似，所以叫做「魚期」。"}
{"id": "4517", "revid": "158703", "url": "https://zh-yue.wikipedia.org/wiki?curid=4517", "title": "光", "text": "光()喺一般人嘅生活中，係一種摸唔到、有色、幫人睇嘢嘅輻射。\n光喺科學上，係一種電磁波，包含肉眼睇得倒，同睇唔倒嘅。唔同嘅波長決定佢哋唔同嘅特性，由長至短分別係：無線電波、微波、紅外光、可見光、紫外光、X-光、伽馬射線。\n光速.\n光嘅速度，喺真空裏頭，每秒299,792,458米。光速本身係一個常數，以符號 \"c\" 表示。"}
{"id": "4518", "revid": "11870", "url": "https://zh-yue.wikipedia.org/wiki?curid=4518", "title": "台灣省", "text": ""}
{"id": "4520", "revid": "259", "url": "https://zh-yue.wikipedia.org/wiki?curid=4520", "title": "北海道", "text": "北海道（；）係日本四大島其中之一，係47個都道府縣中唯一嘅道同埋以支廳作政治劃分嘅。自從日本政府放棄咗庫頁島嘅主權之後，佢就成為日本最北嘅一個島兼一級行政區。\n北海道南面係本州，隔住津輕海峽；北面係庫頁島，隔住宗谷海峽。札幌市係北海道嘅行政中心兼最大城市。\n史.\n《日本書紀》提過渡島（即北海道），更提到同阿倍比羅夫有接觸，喺奈良時代同平安時代已經同出羽國做交易。當時嘅居民同東北地方北部嘅居民一齊俾人叫做蝦夷，呢兩班人可能係同一個民族，而且更加可能就係而家重喺北海道生活緊嘅阿伊努族嘅祖先。\n明治元年（1868年），明治新政府決定喺蝦夷地設置箱館裁判所，隨即改名叫做箱館府。\n喺1869年，明治政府要求幫「蝦夷地」改過個新嘅名，松浦武四郎以北方嘅「北」（）、「」（阿伊努族對當地嘅稱呼）嘅「」，同埋日本對領土常用嘅「道」（），合併成「」，再翻釋成為漢字「北加伊道」；最後用咗，但係考慮到要配合番律令制時代五畿七道嘅「東海道」、「南海道」、「西海道」，所以最後再改成「北海道」（）。\n※ 得撫郡、新知郡同占守郡都係日本政府喺1875年庫頁島千島群島交換條約入面攞到得撫島以北嘅千島群島領土之後先至編入。\n1869年七月設置北海道開拓使（箱館府因為咁而俾人廢咗）之後，就開始開拓北海道。1882年又廢埋開拓使，設函館縣、札幌縣同根室縣三個縣嚟取代前者。只係過咗四年，到1886年又取消埋呢三個縣，再改做北海道廳。由於明治政府嘅政策令到好多日本人由全國各地移居嚟北海道，一時之間開拓嘅工作喺北海道周圍都進行緊。\n地理.\n北海道係一個島，全島面積大約77982 平方公里，係日本除咗本州之外面積第2 大嘅島，全世界排第21 位。北海道比起愛爾蘭島稍為細啲，但係同庫頁島比佢又大少少。\n北海道同喺南方嘅本州以津輕海峽相隔，但有青函隧道嘅鐵路運輸同海峽渡輪作為接駁交通工具。北面隔住宗谷海峽同庫頁島相望；東面就係千島群島；西臨日本海；東南面係太平洋；而東北面就係鄂霍次克海。\n季候風顯著，係屬於溫帶季風氣候。\n政區.\n北海道喺行政上係「道」，亦係日本目前唯一嘅道，同縣係平等嘅，下面有14 個支廳，係第二級行政區；各支廳下面有市、郡、町、村，唔包含北方四島，全北海道而家一共有180 個市町村（35 市130 町15 村）同64 個郡。\n支廳.\n根據北海道支廳設置條例，支廳嘅管轄區域係只有各郡所管轄嘅地區，並唔包含市，不過實際上支廳嘅業務亦確實喺各市嘅區域內執行，因此一般都將各市當係支廳嘅管轄區域。\n因為北海道範圍廣大，好多情形下只列出町村名或郡名並唔容易畀人知道確實位置，因此會用支廳名作為輔助；例如新聞會用「網走管內嘅○○町」。\n地域區分.\n雖然從來都冇明確嘅定義，但北海道通常都會被劃分為四個地區。\n另一方面，北海道廳將北海道分成六個「地域生活經濟圈」。又將上一段提到，面積較為寬廣嘅「道東地方」分成三個唔同嘅生活經濟圈：\n經濟.\n2000年，按北海道內總生產嘅產業構成比率計，第一級生產佔3.3%，第二級生產佔22.4%，其餘就係第三級生產，達到76.7%。同全日本嘅數據嚟相比，北海道第一級生產同第三級生產嘅比率較高，第二級生產特別係製造業嘅比率就較細。\n以農業為主體嘅生產結構。第二級生產喺好似苫小牧市、釧路市較為興盛，機械製造、飼料 / 肥料聯合企業發達。\n國際貿易港：苫小牧港、室蘭港、釧路港。\n第二種（A）機場：新千歲機場、稚內機場、釧路機場、函館機場\n第二種（B）機場：旭川機場、帶廣機場\n第三種機場：利尻機場、禮文機場、奧尻機場、中標津機場、紋別機場、女滿別機場\n旅遊.\n四個地區同佢哋包含嘅旅游重點：\n重有好多原始森林喺北海道：\n東部有千島火山帶，南部有那須火山帶同島海火山帶，所以附近嘅溫泉特別多。"}
{"id": "4521", "revid": "1623060", "url": "https://zh-yue.wikipedia.org/wiki?curid=4521", "title": "粵", "text": "（異體：粤）喺現代，係廣東嘅簡稱，配上其他字，可以代表該地萬千事物，譬如：\n而喺古代，「粵」嘅含義比較大，亦可以係：\n之後爲咗同浙江嘅「越」區別，「粵」專用喺嶺南，可以係：\n直到後來先至再收窄爲「廣東」。"}
{"id": "4522", "revid": "139018", "url": "https://zh-yue.wikipedia.org/wiki?curid=4522", "title": "石澳", "text": "石澳（）係香港一笪地方，喺香港島東南面，東面對海。佢夾埋石澳郊野公園同鶴咀響石澳半島上面，自成一角，面向南中國海。石澳景色優美，環境清靜，唔少粵語流行曲嘅音樂短片都會去呢度取景。行政上，選區上係響南區嘅赤柱及石澳（D17）。\n石澳泳灘.\n石澳泳灘位於香港島東南部。根據環境保護署嘅泳灘等級制度，石澳泳灘屬於二級泳灘，水質一般。泳灘水清沙幼，鄰近有食肆同燒烤場。所以，好多人趁假日到呢度暢泳、燒烤。另外，灘上嘅峭壁都係攀岩嘅好地方。\n石澳泳難地處偏僻，交通唔方便，得新巴9號綫，由筲箕灣開到。泳灘附近設有唔少停車場，一啲人都會揸私家車去。\n由於石澳遠離煩囂，石澳泳灘周圍嘅環境重保留住自然風貌。呢個係石澳吸引嘅地方。\n石澳磷光 (海火).\n年年初春，西曆二三月，石澳正灘出現海火，泛磷光，一年只有一次。\n交通.\n石澳道──連接大潭道，通去赤柱同柴灣。\n石澳設有免費嘅公共停車場。 "}
{"id": "4526", "revid": "259", "url": "https://zh-yue.wikipedia.org/wiki?curid=4526", "title": "青森縣", "text": "青森縣（；）係日本本州嘅其中一個縣。\n地域.\n主要分為津輕、南部等2個區。\n共有10市8郡22町8村，共40市町村（平成合併前有8市8郡34町25村，共67市町村）\n喺行政上，經常分為以下六個區。"}
{"id": "4527", "revid": "259", "url": "https://zh-yue.wikipedia.org/wiki?curid=4527", "title": "秋田縣", "text": "秋田縣（）係日本本州嘅其中一個縣，位置係喺本州北部，係一個農業區，專種大米。"}
{"id": "4528", "revid": "42683", "url": "https://zh-yue.wikipedia.org/wiki?curid=4528", "title": "量度", "text": "量度（），又叫度量衡（），係指用同樣計量單位去估計唔同比率數量嘅大小同嘅過程。量值喺個量度過程嘅結果，以一個實數同單位去表示，而個實數就係嚿嘢同個單位嘅比例。例如9米，就喺以米去量度一舊嘢嘅長度。\n引言.\n量度喺特定情況下，使用儀器去獲得事物跟標準單位比較所得嘅數據。量度儀器如溫度計、車速錶、磅同電壓錶等。為咗準確量度，儀器必須好好校準同使用。但是，所有量度結果都有某一程度偏差，叫做標準誤差。咁意味住，喺每次量度都有三部分，其中有一個數字跟住單位之後；三部分是估計數據、誤差範圍同實際數據可能喺誤差區域之間。例如木板度到嘅9 米長度可以有0.95可能性有0.01米嘅正負偏差。\n量度同數數喺不同嘅。量度是一個實數兼且嘅不準確。而數數喺個自然數，可能也許喺準確。例如我們數到一間屋有十個人居住。量度喺科學嘅根本，包括物理、化學和生物。量度在工商業應用也十分重要，譬如工程學、建築、製造業、配藥生產和電子。\n計量學.\n計量學喺量度嘅學科。\n困難之處.\n因為有好大嘅誤差，量度不同嘅數據就變咗好困難。有啲量度困難來自事物嘅偏差，有啲就由於時間所限提高量度嘅難度以下就係喺一啲難以量度嘅例子，其中包括社會相關項目譬如：\n獲得準確嘅物理量都係難事。喺世上係完全無可能得到一個絕對嘅量度結果，相反，多次量度會因為有不同因素影響量度結果好似溫度、時間、電場。尤其係量度方法。例如量度光速，而家就有技術去準確量度，但係呢啲技術就為量度所得嚟結果有不穩定性。例如使用統計技巧就可以量度速度。喺量度初段，可變性較高。即係話誤差直正來源同誇張量度係由於好多嘅錯誤形成。\n其他定義.\n以上定義之外，量度亦經常應用在搜集一件事物發展程度改變嘅過程。例如由採集、處理原始數據也是量度一種，例子如消費者信心同物價升跌。\n其他.\n量度結果嘅比率在物理重要部分。重要物理量包括：\n參考.\nNewton, I. (1728/1967). Universal Arithmetic: Or, a Treatise of Arithmetical Composition and Resolution. In D.T. Whiteside (Ed.), \"The mathematical Works of Isaac Newton\", Vol. 2 (pp. 3-134). New York: Johnson Reprint Corp."}
{"id": "4529", "revid": "103451", "url": "https://zh-yue.wikipedia.org/wiki?curid=4529", "title": "壽司", "text": "壽司（，日文平假名：，又寫作「鮨」或「鮓」）係傳統日本食品。主要材料係用醋調味過嘅冷飯，再加上魚肉、海鮮、蔬菜或者雞蛋做配料。既可以當作小食、亦可以當作正餐，花色種類繁多。配料可以係生嘅、熟嘅、或者醃過嘅都得。視乎食材用料，唔同壽司嘅價格檔次差距可以好大下。\n喺日本以外都好興食壽司，世界各地嘅迴轉壽司店多不勝數。不過外國人有時會將「壽司」同「刺身」（即係魚生）撈埋一齊嚟講。\n種類.\n壽司必須要嘅材料係白飯。正宗日式壽司用嘅係肥小而帶啲啲甜味嘅日本珍珠米。飯煮熟咗，再加返少少壽司醋、糖、食鹽呀咁愛嚟調味，等涼咗之後至用嚟整壽司。\n歷史由來.\n鮨.\n有啲壽司舖塊門簾會有個「鮨」字嚟裝飾。呢個「鮨」字喺日文同壽司係通嘅，漢字原本係指攪碎嘅魚肉，而肉醬叫「羹」或者「醢」。\n喺日文，壽司有另一個寫法「鮓」。劉熙嘅《釋名·卷二·釋飲食第十三》入面記載「鮓滓都，以鹽米釀之加葅，熟而食之都。」意思即係指鮓滓係種用鹽、米等醃製，等魚肉發酵之後剁碎，煮熟後進食。\n日本嘅壽司.\n喺日本，「鮨」一字最早出現於718年嘅《養老律令》入面，當中提及國民要繳付「雑鮨五斗」，不過呢個「鮨」指嘅係乜嘢已經無從稽考。"}
{"id": "4532", "revid": "158703", "url": "https://zh-yue.wikipedia.org/wiki?curid=4532", "title": "巴士阿叔", "text": "巴士阿叔（）陳乙東係香港一位阿叔。佢係2006年5月香港廣泛流傳嘅短片《X尚義聲線高壓呀叔搭巴士途中問候後生仔》「聲線酷似林尚義的人在乘巴士途中狠狠地責罵一名年輕人」中嘅主角，因為把聲好似無綫電視講波佬林尚義（外號阿叔）而得名，但佢同林尚義並冇任何關係。因為最初唔知道佢乜頭乜路，所以就叫佢巴士阿叔。佢聲稱自己攞綜援，重有多個學位。佢更曾經多次選特首，有為香港服務嘅理想。\nElvis（曾經誤叫做Alvin）又叫「巴士四眼仔」，25歲，做地產代理，係短片中嘅第二主角，畀「巴士阿叔」怒罵嘅人。Jon（曾經誤叫做John），全名方穎恆，22歲，係拍攝者同埋上載者。\n68X係指香港九龍巴士旗下一條巴士線，往來佐敦同元朗，係短片中嘅巴士線。\n巴士阿叔係香港討論區、uwants代言人，表示出網站個討論環境就係巴士阿叔風格；有你講（常見版主封人）、冇人講（常見講政治六四、管理員）；講粗口、把口賤。\n經過.\n巴士罵戰.\n喺2006年4月27號嘅夜晚，拍片者Jon嘅口述，一個名為Elvis嘅青年喺度搭巴士嘅時候，因為唔滿意坐係前面嘅大叔講電話講得太大聲，於是就細細力咁拍咗一下個阿叔嘅膊頭，意思係叫佢細聲少少。\n最初，Elvis對住咄咄逼人嘅大叔，一度想息事寧人，點知大叔連續三次回應「未解決」（後來成為香港人嘅口頭禪），氣勢重一次勁過一次，更加以「我有壓力，你有壓力，你做乜挑釁我呀？」，同埋成口粗口咁鬧佢。\n本來事件有解決跡象，但係Elvis一句「警告你」，令大叔再度展開毒罵，Elvis俾大叔蹂躪，毫無還「口」之力。事件最後因大叔突然有來電而平息。\n傳媒焦點.\n香港傳媒亦逐漸關注事件，有關報道越來越多。\n呢套短片嘅點擊率已突破五十萬，商業電台叱咤903節目《萬世巨星》討論過呢件事。5月27號，原裝短片瀏覽率已超過一千萬。\n傳媒都好關注呢件事，電台、報紙、雜誌等爭相報道，甚至連CAPCOM嘅街頭霸王宣傳海報、城市論壇學生發言、2006年5月21號嘅無綫電視體育新聞亦要套用巴士阿叔名句，例如「……有冇壓力？人人都有壓力㗎喇！」、亞洲電視處境劇喜有此理喺5月25號嗰集裏面嘅父子互罵場面亦仿傚呢單嘢等。\n5月23號，Elvis致電商業電台雷霆881節目《香港幾咁好 為人民服務》，自稱自己係短片中被大叔鬧嘅青年，重大開馬後炮，結果畀主持人同埋高登討論區網友不停恥笑。商業電台節目《光明頂》亦討論呢件事，將佢形容為「音姦」（嘈音強姦），主持人陶傑將巴士阿叔以及一眾旁觀者嘅行為牽連至社會同埋民族問題，除咗批評阿叔無法無天，旁觀者麻木不仁，更直指Elvis詞彙貧乏、懦弱無能。重播出其中九成對話（粗口濾過）。\n5月25號，自稱拍攝嗰段片嘅Jon喺電台現身說法，Jon話拍攝影片目的為咗一旦打交方便向警方作證，並且話影片有第二段，講述Elvis同朋友傾電話暗罵巴士阿叔，但巴士阿叔並再無理佢，Jon亦話無意上載第二段。\n5月26號，香港嘅《明報》、《星島日報》、《都市日報》，以至美國嘅美聯社、《水銀日報》、《紐約時報》、英國《衛報》、泰國《國家報》、阿聯酋《海灣時報》、南非《獨立報》、加拿大《》、《福布斯》網上新聞等傳媒亦有報導呢項事件。諷刺時弊嘅廣播劇《十八樓C座》中嘅單元《壓力 挑釁 未解決》談論呢件事。頭一段故事尾部認為政治人可以引用有關巴士阿叔言論發表意見。中段內容指香港人看過套段片之後，冇分析事件內容去指責錯在巴士阿叔身上。而喺段片末段指類似巴士阿叔事件經常發生，但冇人見義勇為去阻止，藉此批評而家香港人嘅見義勇為性格早就冇晒。\n5月27號嘅有線電視新聞台更有專題報導、詹瑞文以及心理學家分析、影片拍攝人Jon嘅訪問。夜晚，香港電台節目《頭條新聞》同埋其後嘅網上直播亦有探討「巴士阿叔」事件。\n5月28號，無綫電視六點半新聞報道提及「巴士阿叔」，並分析影片網站。\n衝出香港.\n雖然唔少人批評呢件事「無聊」，但美國嘅美聯社、水銀日報、紐約時報、英國衛報、泰國國家報、阿聯酋海灣時報、南非獨立報、加拿大蒙特利爾公報、福布斯網上新聞等傳媒喺5月底作出報導（部份係轉載一份當地嘅報導），令巴士阿叔事件進入另一層次。\n巴士阿叔事件已令世界各地嘅民眾開始認識。\n創作浪潮.\n「巴士阿叔」呢段短片開創前所未有嘅集體創作浪潮，佢嘅對白唔單只成為眾人嘅口頭禪，相關產品例如改圖、影片Remix、影片改版等亦大行其道、層出不窮，例如巴士阿叔同真正嘅林尚義、Alan Ho、陳水扁、鄭秀文、譚詠麟等人大玩。甚至出現水杯同埋恤衫等產品。笑料可謂一浪接一浪，網上有玩唔完嘅創意。但亦有人擔心巴士阿叔會好似其他潮流一樣，被港人迅速玩厭。而家巴士阿叔嘅熱潮的而且確已經消失得七七八八啦。\n事件中有可能觸犯嘅香港法律條例.\n片段中嘅「巴士阿叔」已觸犯咗香港法例，屬於刑事罪行，一經定罪，最高可被判罰款3000緡同監禁6個月︰\n374D章　道路交通（公共服務車輛）規例46條　乘客的一般行為（節錄）\n片段反映嘅社會問題.\n香港人嘅壓力問題.\n巴士阿叔道出普遍香港人心裏面嘅感受，「大家都有壓力」。而且從阿叔面對一件小事都咁暴躁嚟睇，呢種壓力相當容易爆發。喺5月27號有線新聞有關巴士阿叔新聞片段中，有專家話「人人都喺病發邊緣」，反映壓力都市嘅潛在危機。\n香港青少年嘅問題.\nElvis反映咗香港青少年嘅心態同埋應付危機能力。Elvis喺事後致電電台，炫耀自己嘅處理手法同埋先見之明，並綿裏藏針咁詛咒巴士阿叔。正面嚟講可以話係世界仔性格，負面嚟講可以話係奴才心態同埋阿Q精神。\n香港人袖手旁觀的問題.\n成件事只有旁觀者同埋拍片者，無人敢仗義相助，更有人發出「嘿…」嘅笑聲。魯迅曾經表示一啲中國人喺度睇紀錄片，回顧日俄戰爭期間中國人被日本人斬頭嘅情景，竟然無動於衷。兩者情景有相似之處。\n巴士阿叔嘅口頭禪問題.\n巴士阿叔嘅言辭鏗鏘有力但滿口歪理，吸引唔少青少年爭相仿效，連商品海報同無綫電視體育新聞亦爭相仿效。有學校已經唔畀學生講「未解決」同「我有壓力、你有壓力」等說話\n網絡公審嘅問題.\n互聯網世界喺呢件事上發揮咗極大影響力，見證網上嘅創意。此外亦有人擔心網民只透過短片就大興問罪之師，流於民粹式嘅行為，對當事人有不良影響。\n傳媒互動嘅問題.\n事件亦反映社會正向普適計算（Ubiquitous computing）嘅方向進發。由於現代通訊科技嘅進步，用流動錄影設備、互聯網、流動電話及網誌等技術，可以令到一件本來係每日都會發生，喺傳統傳媒眼中本來無關痛癢嘅事件能夠成為大眾關注嘅焦點。各種媒體嘅價值同埋功能調整喺事件中得到一定嘅反映。\n事件影響.\n香港唔少中小學唔畀學生用未解決同埋有壓力等語句。\n而且網上亦有網友將巴士阿叔同另一段客戶無禮投訴錄音進行混音，名為「林尚義般的聲線受高壓力巴士呀叔 Bus Uncle 大戰投訴國泰的Alan Ho」，引伸出另一種惡搞文化。"}
{"id": "4533", "revid": "1624104", "url": "https://zh-yue.wikipedia.org/wiki?curid=4533", "title": "Yellow Magic Orchestra", "text": "Yellow Magic Orchestra（，黃色魔術樂團）係一隊日本樂隊。，1978年組成。"}
{"id": "4534", "revid": "214787", "url": "https://zh-yue.wikipedia.org/wiki?curid=4534", "title": "2006年5月爪哇地震", "text": "2006年爪哇地震係2006年5月27號（印尼當地時間05:54(UTC+7)）喺印尼爪哇日惹以南嘅印度洋發生嘅強度6.3級大地震，另有4.8同4.6級餘震。"}
{"id": "4536", "revid": "70546", "url": "https://zh-yue.wikipedia.org/wiki?curid=4536", "title": "2ch", "text": "2ch係日本最大嘅匿名網絡留言版。"}
{"id": "4537", "revid": "8", "url": "https://zh-yue.wikipedia.org/wiki?curid=4537", "title": "黄色魔术乐团", "text": ""}
{"id": "4538", "revid": "1735742", "url": "https://zh-yue.wikipedia.org/wiki?curid=4538", "title": "阿爾卡特", "text": "阿爾卡特（，「」嘅縮寫）係法國嘅一間手提電話公司。佢喺2004年同中國企業TCL集團合作，設立及經營T&amp;A（TCL &amp; Alcatel），蝕咗唔少。\n2006年，阿爾卡特同美國公司朗訊合併，成立阿爾卡特朗訊。2016年，俾諾基亞收購，阿爾卡特朗訊呢個牌子廢除。"}
{"id": "4542", "revid": "1734017", "url": "https://zh-yue.wikipedia.org/wiki?curid=4542", "title": "女朋友", "text": "女朋友（）指嘅係情侶中女性嘅一方。呢個名詞可以用喺異性戀、女同性戀或雙性戀上。而相對用喺男性嘅名詞則叫做男朋友。\n傳統粵語比較含蓄，所以女朋友叫做「相好」，前度女朋友叫做「舊相好」。喺一啲地方，例如日本，「女朋友」係指任何女性嘅朋友，並無需要有戀愛關係嘅。而一位男性對女性情侶稱呼係「彼女」（），例如韓國電影《我的野蠻女友》嘅日文名係「」。而喺中文上，咁樣嘅朋友就一般稱為「女性朋友」，或者「知己」（冇分性別），對於男性嚟講，要好嘅女性朋友又稱作「紅粉知己」或「紅顏知己」，對於女性同女性之間，要好嘅朋友稱作「手帕交」或「閨中密友」或俗稱「好姊妹」。\n另外.\n台灣有隊流行樂團叫S.H.E. 女朋友。"}
{"id": "4543", "revid": "214935", "url": "https://zh-yue.wikipedia.org/wiki?curid=4543", "title": "異性戀", "text": "異性戀又叫做異性向，係一種性取向 () 或者性傾向。具有異性戀性傾向嘅人只係對社會中嘅異性人士產生性慾或愛慕。具有呢種性傾向嘅人稱謂異性戀者或者異性向者。異性向者嘅大陸網絡詞語又叫做直人（英文：Straight）。"}
{"id": "4545", "revid": "1734015", "url": "https://zh-yue.wikipedia.org/wiki?curid=4545", "title": "男朋友", "text": "男朋友（）指嘅係一對情侶中男性嘅一方。呢個名詞可以用喺異性戀、男同性戀或雙性戀者上。而相對用於女性嘅名詞就係女朋友。\n喺一啲地方，例如日本，「男朋友」係指任何男性嘅朋友，並無需要有戀愛關係的，在德文裡面朋友一詞喺特定所有格下，先至表示有戀愛關係。\n而喺中文上，咁樣嘅朋友就一般稱為「男性朋友」，或「知己」（冇分性別），對於女性嚟講，冇戀愛關係嘅要好男性友人稱作「青杉之交」。\n古天樂都有首粵語流行曲叫男朋友。"}
{"id": "4547", "revid": "42683", "url": "https://zh-yue.wikipedia.org/wiki?curid=4547", "title": "女仔", "text": "女仔（）係指未成年嘅女性。由一個細路女變成一個女人嘅年齡喺唔同嘅社會都唔同，但基本上都認為青少年期向成年期嘅轉變年齡喺15歲至20歲之間。此外，亦有人認為女仔係無性經驗嘅女性，但有關叫法嘅來源難以考證。\n粵語入面「女仔」其實有兩種唔同嘅年齡意義。最傳統同常用嘅定義係細蚊女，即係識行到實齡十歲女左右，大啲青春期就叫少女。但而家女仔嘅用法更為寬泛，幾乎涵蓋所有實齡20者以下，或者年齡更大但睇落比較後生嘅女性。\n歷史上女仔經常受到歧視，而且受到社會角色嘅限制。對女仔同男仔社會角色差別嘅成因，一直都有「先天決定論」（或基因決定論）同「後天決定論」（或環境決定論）嘅爭論。女仔喺藝術、文學同流行文化中以乜嘢形象出現往往反映社會對女仔性別角色嘅認知。"}
{"id": "4549", "revid": "40858", "url": "https://zh-yue.wikipedia.org/wiki?curid=4549", "title": "東南亞", "text": "東南亞係亞洲嘅一個分域。佢位於亞洲嘅東南部，而嗰度因為響板塊邊緣，所以地震同火山活動頻繁。該處亦都有好多羣島同列島。\n東南亞民族以南島民族同馬來族占主導位置，區域內居民多數信奉伊斯蘭教同佛教。當中印尼係全球穆斯林最多嘅國家，泰國係世界最大嘅佛教國家，而菲律賓係東半球最多天主教徒嘅國家。\n除咗東帝汶，區域內10國家組成咗東南亞國家聯盟（ASEAN，簡稱「東盟 」）組織。\n成個東南亞包括以下嘅國家：\n發展現況.\n東南亞各國經濟差異好大：\n人口.\n成個東南亞面積大約有450萬平方公里。2018年，一共有6.55億人生活喺東南亞，當中有五分之一生活喺全球人口最密集嘅爪哇島島嶼。\n印尼人口大約2.68億，係全球第四。另外，目有近3000萬華人生活喺東南亞，主要遍佈喺聖誕島、印尼、馬來西亞、新加坡、汶萊、菲律賓、泰國、越南等地。\n語言.\n以下列表係東南亞各個國家嘅官方語言同主要語言。"}
{"id": "4552", "revid": "14", "url": "https://zh-yue.wikipedia.org/wiki?curid=4552", "title": "寿司", "text": ""}
{"id": "4554", "revid": "14", "url": "https://zh-yue.wikipedia.org/wiki?curid=4554", "title": "青森县", "text": ""}
{"id": "4555", "revid": "14", "url": "https://zh-yue.wikipedia.org/wiki?curid=4555", "title": "秋田县", "text": ""}
{"id": "4556", "revid": "168882", "url": "https://zh-yue.wikipedia.org/wiki?curid=4556", "title": "亞洲四小龍", "text": "亞洲四小龍，英文叫亞洲四虎（），係南韓、新加坡、香港同埋台灣嘅總稱，相關嘅經濟發展過程同經驗係發展經濟學研究嘅典型例子。\n呢啲國家或者地區喺20世紀60-70年代經濟飛速成長，但係之前佢哋只係以農業同輕工業為主嘅發展中國家或地區。佢哋利用西方發達國家向發展中國家轉移勞動密集型產業嘅機會，吸引外地資本同技術，利用本地嘅勞動力優勢適時調整經濟發展戰略，好快咁走上工業化嘅道路，成為東亞同埋東南亞地區嘅經濟火車頭之一，按人均GDP成爲亞洲僅次於日本嘅經濟體，其中香港更加喺2005年成功超越日本，喺人均GDP排行第5。\n之後亞洲四小龍嘅發展歷程被好多亞洲國家例如亞洲四小虎等借鑑，呢啲國家喺大約10年之後經濟得到大幅度嘅發展。但呢種發展模式有好多弊端，太過依賴國際資本成為經濟面嘅隱患，被認爲係亞洲金融危機造成巨大損失嘅主要原因之一。"}
{"id": "4561", "revid": "224031", "url": "https://zh-yue.wikipedia.org/wiki?curid=4561", "title": "聲調語言", "text": "人類所用嘅語言，可以分為聲調語言同埋非聲調語言。聲調語言嘅英文係tonal languages或者tone languages。呢類語言嘅特點，就係喺發同一個語音嘅時候，用唔同嘅長短、唔同高低嘅聲調，會構成出唔同意思（即語意或語義）嘅說話。同樣道理，非聲調語言就係指語音聲調同埋長短等，唔會影響到語意嘅語言。\n概括咁講，歐美各國嘅語言屬於非聲調語言，而好多東方嘅語言，包括台灣話、客家話、廣東話、北京話，同埋非洲某啲語言，就係屬於聲調語言。\n詳細解釋、例子.\n喺聲調語言中，通常一個語音有好多個聲調，各自表達住唔同嘅意思。以下就攞廣州話中嘅 [sing] 音做例子。跟據廣州話標準拼音，呢個語音喺平音、上音、去音嗰陣，讀做 [sing]（個音會長啲），喺入音嗰陣，就讀做 [sik]（短促啲）。以下係詳細嘅拼音同埋相應中文字嘅列表，格式係「[拼音及聲調] 相應文字」。「○」係指漢字中冇呢個讀音嘅字。\n[sing1] 聲；[sing2] 醒；[sing3] 聖；[sing4] 城；[sing5] ○；[sing6] 盛；[sik7] 色；[sik8] ○；[sik9] 食。\n其他例子包括有：[bin1] 邊；[bin2] 扁；[bin3] 變；[bin4] ○；[bin5] ○；[bin6] 便；[bit7] 必；[bit8] 憋；[bit9] 別。同埋：\n[jim1] 閹；[jim2] 掩；[jim3] 厭；[jim4] 炎；[jim5] 染；[jim6] 豔；[jip7] ○；[jip8] 醃；[jip9] 葉。\n可以見到，同樣一個音，用唔同嘅音調同長短讀出嚟，意思會好唔同。同一個語音中，九個聲調都有中文字嘅情況非常少見。有時呢啲冇漢字表達嘅語音，會調到好似粗口咁，同人口頭調調嗰陣時要小心啲。\n歧義.\n有啲人話聲調語言係英文中嘅spoken languages。正確啲嚟講，spoken languages應該係中文裏面嘅「口語」（語言學用字），即係通過口耳相傳、可以畀人用口「講」出嚟嘅語言。聲調語言同埋非聲調語言，其實都係口語（可以講出嚟），係口語中細分嘅類別。"}
{"id": "4564", "revid": "123770", "url": "https://zh-yue.wikipedia.org/wiki?curid=4564", "title": "知步里工作室", "text": "知步里工作室（日文全名：株式会社スタジオジブリ；英文：Studio Ghibli），有人譯做吉卜力工作室、傑布里工作室、吉卜立工作室，係個出名嘅日本動畫電影公司，早期係德間書店嘅門下公司。著名導演宮崎駿係背後嘅靈魂人物，此外重有高畑勲、鈴木敏夫等靈魂人物。\n工作室個名源於第二次世界大戰時，意大利嘅一種偵察機個名，「知步里」嘅意大利話，意思係「喺撒哈拉沙漠上吹緊嘅熱風」。"}
{"id": "4565", "revid": "259", "url": "https://zh-yue.wikipedia.org/wiki?curid=4565", "title": "Wii", "text": "Wii 係任天堂繼 GameCube 之後，推出嘅第五代家用遊戲機。Wii 已經響 2006年11月19號喺北美正式發售，並且喺四個月之內全球發售。\n繼紅白機（又叫 FC / Famicom）、超級任天堂（SFC / Super Family Computer）、任天堂64（Nintendo 64）及「GameCube」後，任天堂所推出嘅第五部家用遊戲機，佢嘅特徵係前所未見嘅控制器使用方法、前代遊戲主機軟體下載販賣及待機時網路連線等。\n任天堂於2006年4月27號喺佢嘅正式網站宣佈正式嘅名。\n『Wii』聽起嚟似係『we』（我哋），發音亦一樣，強調該主機老少咸宜、可以畀一家大細都樂在其中嘅概念。個名嘅「ii」唔單止象徵著佢獨特設計嘅控制器，也代表啲人聚埋一齊同樂嘅形象。\n開發代號為「Revolution」（革命），故此 Wii 本體同周邊製品型號嘅開頭都係「RVL」。\n技術參數.\n控制器.\nWii 嘅標準控制器叫「Wii遙控器」，好似遙控器嘅控制裝置。其他重有利用外接擴充端子，以有線連接方式連接使用嘅雙節棍同傳統控制器。\nWii有另一個控制器，叫Wii方向盤，同孖寶賽車Wii一齊賣。將Wii遙控器嵌落去就可以當軚盤用。\n2007年，任天堂出Wii平衡板，畀人用嚟玩Wii Fit。"}
{"id": "4566", "revid": "1587968", "url": "https://zh-yue.wikipedia.org/wiki?curid=4566", "title": "百度", "text": "百度（，）係一個中文搜索引擎，係全世界最大嘅簡體中文搜索引擎之一。"}
{"id": "4567", "revid": "42683", "url": "https://zh-yue.wikipedia.org/wiki?curid=4567", "title": "Google", "text": "Google公司（英文：Google Inc.，中文：谷歌）係一間美國嘅上市公司。佢擁有而家互聯網上最大、影響最廣泛嘅搜尋引擎，佢係由Larry Page同埋Sergey Brin共同創建嘅。而家，佢哋正分別擔任Google公司嘅產品總裁同埋技術總裁。該公司嘅戰略計劃，係用Google組織全世界嘅資訊，將佢變得易接近同埋易用。Google 每日透過唔同嘅服務，處理超過2億次查詢。佢公司總部喺美國加州聖克拉拉縣嘅山景城（被稱為Googleplex）。\n除咗搜尋網頁外，Google亦提供搜尋圖像、新聞、影片、翻譯、地圖搜尋、財經資訊、網誌搜尋以及電腦軟件嘅服務。2005年6月，Google儲存咗超過80億嘅網頁，1億3千萬張圖片，以及超過1億嘅新聞組訊息 - 總計大概10億4千萬個項目。佢亦緩存咗編入索引中嘅絕大多數網頁嘅內容。\nGoogle嘅名係源自偶然拼錯嘅 googol。Googol 係一個數學上嘅術語，表示 1 後面接著 100 個 0。呢個術語係由美國數學家 Edward Kasner 嘅侄仔 Milton Sirotta 所創造，出現喺 Kasner 同埋 James Newman 所寫嘅《Mathematics and the Imagination》（《數學和想像力》）一書中而普及。Google 用呢個術語來反映出公司嘅任務：組織網絡上無窮無盡嘅資訊。\n為避免網域綁架同埋一啲有心份子嘅惡搞，Google已經買咗轉向版權去保護一啲發音相近嘅網功能變數名稱，好似 gogle.com 同埋 googel.com 等。\n搜尋引擎.\nGoogle 搜尋器喺1996年由Larry Page 同埋Sergey Brin 開始展開研究計劃。佢哋係史丹福大學嘅畢業生。佢哋開發論說，提出搜尋器同埋網站係基於數學上分析嘅關係，比基礎技術製造更好嘅效果。呢個計劃被命名為「BackRub」，因為該系統檢查外來網站連結來估計該網站嘅重要性。\n佢哋相信，其他同該網頁相關性較高，而連結最多到個網頁，必定係最相關之一。Larry Page 同埋 Sergey Brin 決定去測試佢哋嘅論點，並安排基金畀呢隻搜尋器。呢個網站名為 Google! 存放喺網功能變數名稱 google.com。佢哋喺1998年9月7號，加洲門洛派克嘅朋友車房，正式創立同名嘅公司 - Google Inc.。Sergey Brin 因為唔識編寫HTML碼來設計網頁，所以最初Google嘅頁面只係最基本嘅界面。\nGoogle喺2000年引入廣告，賣出一啲關鍵詞，令到廣告更能同用家相關，另外因文字廣告係順序編排，減少咗載入嘅時間同埋令頁面保持整齊。2001年9月，史丹福大學同埋發明者Lawrence Page取得Google排名演算法PageRank™嘅專利。喺2004年較早嘅高峰期，Google 掌管整個互聯網所有搜尋器例如Yahoo!、AOL同埋CNN等嘅80%以上嘅搜索查詢。而Yahoo!放棄咗Google嘅搜尋技術嘅支援，Google亦冇再提供分享佢嘅網頁搜尋。\nGoogle搜尋有風趣嘅特色，例如Google標誌喺較重要時刻被卡通化修改（稱為 Google Doodles），選擇去虛構同埋幽默嘅語言顯示Google，好似Klingon 同埋 Leet，以及喺四月嘅愚人節造出一些關於公司嘅笑話。\n由於Google嘅Orkut、Gmail同埋Froogle等服務會基於使用者之前所做嘅動作去畀搜尋結果，有人話Google將會以提供個人化搜尋為目標。其實，喺Google Labs裏面已經有一個試驗性嘅個人化搜尋。\n索引大細.\n（來源：Internet Archive，GoogleBlog，Google Groups，Google Catalogs）"}
{"id": "4568", "revid": "183331", "url": "https://zh-yue.wikipedia.org/wiki?curid=4568", "title": "HiNet", "text": ""}
{"id": "4570", "revid": "158703", "url": "https://zh-yue.wikipedia.org/wiki?curid=4570", "title": "YouTube", "text": "係一個互聯網嘅網站，一個可以畀網民將短片上載畀人睇同分享嘅視頻網站。而家係 Google 嘅子公司，仲造就咗多位網上名人同埋激發網上創作。有多種方法用渠搵錢，主要原理係買賣廣告。\n名稱.\n「YouTube」係個新嘅英文組合詞，喺標誌上面，「Y」同「T」都係大楷，分拆開來就係「You」同「Tube」兩詞。前者即係「你」。後者本身嘅意思係代表「管狀物」（包括女士穿着嘅「tubetop」衫），不過以前嘅電視機主要部件係映像管（Cathode ray tube），因而口語上「tube」亦解作「電視機」，睇埋個圖案，意思明顯指末者。最舊嘅標誌寫住口號「Broadcast Yourself」，同「You」傍「Tube」擺埋一齊分析，「YouTube」唔止可以解作「『你』（嘅）『電視機』」或者「『你』（上）『電視』」，重可以睇成「（用來）『廣播』『你「自己」』（嘅）『電視機』」等等 。因為佢係一個可以畀大家收睇節目嘅娛樂網站，所以公司後來使用嘅商標係紅色圓角矩形（2017年以後搭埋一個白色三角形，即係出自錄影機或者錄音機嘅撳掣）就已經好清楚表達到呢個意思。\n歷史.\nYouTube喺2005年2月成立，由三個 PayPal 前僱員查德賀利（Chad Hurley）、陳士駿（Steve Chen）同埋賈德卡林（Jawed Karim）創辦。原本只係諗住方便朋友之間分享錄影片段，點知之後變咗做網民嘅回憶儲存庫同埋發佈作品嘅地方。\nYouTube 採用 Macromedia Flash 技術提供內容，包括影片同電視節目片段，音樂錄影帶同家居錄影等。YouTube 嘅片段可以好容易放入個人嘅 Blog 或其他網站入面。不過就唔畀上載有版權內容嘅短片同鹹嘢。\n有研究話 YouTube 嘅網站流量需求好勁，甚至每個月需要畀大約一百萬美金嘅費用，所以喺2006年3月，YouTube 開始喺網站賣廣告。\n2006年4月至5月，由香港網民拍嘅短片《巴士阿叔》令 YouTube 喺香港聲名大噪，嗰段片唔單止吸引咗好多香港網民進行二次創作，仲吸引到本地同外國傳媒嘅報導同埋注意，就係咁，香港網民就開始鍾意上傳各種各類嘅短片上 YouTube。\n直到2006年 YouTube 已經有四千萬條短片，每日吸引六百萬人睇嘢，喺成立後嘅短短十五個月，已經超越 MSN Video 同 Google Video 呢啲嘅競爭對手，成為呢個世紀最多人瀏覽嘅網站。\n2006年10月9號，Google公司用十六點五億美元收購咗 YouTube 網站。包括環球唱片、SonyBMG、華納音樂同埋哥倫比亞廣播公司達成內容授權同保護協議，解除市場對內容供應商可能追究侵權內容而提高法律行動嘅疑慮。\n影響同評價.\n互聯網革命：網民變資訊提供者.\n科技發達、寬頻同埋攝影器材嘅普及令短片資訊大行其道。網民由傳統嘅資訊接收者，變成資訊發佈者，而且重可以成立自己嘅私人影院、影片發佈站、新聞站，取代傳統嘅傳播媒體。好似一位年青人拍低嘅《巴士阿叔》短片竟然會帶嚟咁大嘅回響同點擊率，所以令唔少香港創作人意識到互聯網世界對傳統媒體嘅衝擊。Getdemocracy.com 發言人穆爾咁話：「電視同影像嘅傳播途徑，由原本從上而下嘅模式，變為由下而上。人人都可創立自己嘅新聞頻道，或者上載家庭生活短片，而隨住愈嚟愈多人欣賞網上短片，電視嘅收視亦會逐漸轉移去電腦螢幕。」\n網上社群.\n唔少網民借自拍短片分享個人珍藏同埋心得，好似一位嚟自古巴嘅美國移民 埃利亞斯 咁，佢對男人美腿有特殊喜好，然後喺 YouTube分享佢嘅評足心得。之後佢發現喺YouTube 有唔少志同道合嘅人，於是成立「男人腳同好」會，三個月入面已收到超過460 個會員亦有英國人透過短片教美國人食以色列雅法橙蛋糕嘅方法，每日接到成 200 幾個電郵。\n喺香港，亦都有唔少網民透過上傳短片嚟結集志同道合者，好似六四事件、七一遊行嘅短片。亦有以迷戀新聞女主持見稱嘅網民發佈自己嘅女主持影片珍藏。\n揭發風氣.\n巴士阿叔事件後，YouTube 多咗好多香港網民，佢哋用手機拍低喺巴士、小巴、地鐵乘客眾生相嘅影片。所以YouTube呢種網站除咗對短片拍攝者，甚至影響到一般喺公眾場所活動嘅市民。\n協助破案.\n喺香港鴨寮街影音店入面嘅一個閉路電視影到有人偷嘢，事後條片俾人噏撈咗上 YouTube 畀人睇，有警察發覺片入面嘅主角可能係自己伙記，結果嗰位就快退休嘅警察伯伯俾人拉咗，案件交由深水埗區重案組調查。\n英國都有憑 YouTube 協助破案嘅實例，有個男仔喺街上搶咗其他人嘅眼鏡，成個過程畀人錄低咗，重放埋上 YouTube，嗰度嘅差人憑住條短片入面影到嘅嘢，就拉咗涉案個男仔。\n侵犯版權.\nYouTube 自成立以嚟，入面嘅短片曾俾唔少機構同埋公司批評係侵犯版權，好似 Saturday Night Live broadcast、NBC Universal、Family Guy videos owners、Turner Media、Sunrise 咁。被指侵權嘅短片喺版權持有人要求下，YouTube 都會刪除。\n影片白癡主義.\nPC Magazine 發言人咁話：「沉迷短片好嘥時間。一旦迷上，就會變成 iVideots（影片白癡）。呢個可以話係影片白癡主義…… YouTube 就好似食爆谷咁，一食就食極唔停。」\n鼓吹社會歪風.\n2006年6月1號，英國獨立電視台（ITV）批評 YouTube 同近似嘅網站鼓吹暴力，因為呢啲網站上傳咗由手機拍攝嘅打鬥影片。雖然YouTube 禁止過份暴力同埋色情嘅影片，但 ITV 指同呢啲網站溝通時有一定困難。\n2006年8月11至19號，英國極右派團體喺YouTube上載幾段恐嚇影片，模仿伊斯蘭教激進份子「殉道烈士」錄影帶，每段影片長兩至三分鐘。影片內容係一班白人男性荷槍實彈，手持刀刃棍棒，扮恐怖份子蒙面裝扮，警告所有穆斯林馬上離開英國。影片中，一名操威爾斯口音嘅男子警告英國穆斯林唔「返屋企」會被監生燒死，重話全英國有好多「同志」已經受夠咗穆斯林。英國伊斯蘭人權委員會執行長Massoud Shadjareh話，呢啲影片嘅出現相當令佢憂心。英國反法西斯主義雜誌《探照燈》發行人 Gerry Gable 譴責 YouTube 容許呢類提倡恐怖主義嘅影片存在。\n保存同分享文化資訊.\n用戶手上可能有唔少有文化、歷史參考價值嘅舊短片，自己揸嚮手冇意思，放上 YouTube 公諸同好，有助資源共享，研究世界文化遺產。好似幾廿年前嘅默片，YouTube都有，反映當年歷史、風土人情，文化資料。\n惡搞創作.\nYouTube 作者有類上載貢獻，係將兩件官方嘅作品加埋一齊，成為惡搞嘢，時有佳作。例如《崖上的波兒、成龍、霸王洗髮液，添加片段，字幕版》。"}
{"id": "4571", "revid": "136852", "url": "https://zh-yue.wikipedia.org/wiki?curid=4571", "title": "新浪網", "text": "係中文嘅入門網站，佢由網絡內容服務供應商中國新浪公司（）所營運，主要為全球華人社群提供中文嘅網絡內容，除咗中國新浪網，重有香港中國新浪網。"}
{"id": "4572", "revid": "817854", "url": "https://zh-yue.wikipedia.org/wiki?curid=4572", "title": "圖誠科技", "text": "圖誠科技係台灣新竹市一間IC設計公司，2003年由矽統科技嘅多媒體事業部分離成立，並合併咗Trident嘅繪圖卡部門。產品以繪圖晶片為主。\n圖誠科技嘅英文名係XGI Technology Inc.，其中XGI係\"eXtreme Graphics Innovation\"嘅縮寫。"}
{"id": "4573", "revid": "1418", "url": "https://zh-yue.wikipedia.org/wiki?curid=4573", "title": "成龍", "text": "拿督房仕龍，PMW（）又名陳港生（；意思係「香港出世」；），藝名成龍（），係一位香港出名嘅國際武打片明星。\n履歷.\n成龍早喺六歲嗰陣拜讀于占元嘅「中國戲劇學校」學習京劇，係七小福之一，藝名元樓。成龍係師父于占元嘅契仔，細個嗰陣以學習功夫為主。但由於京劇式微，于占元為咗徒弟嘅前途，鼓勵徒弟入戲行。1971年成龍入電影圈，主要喺邵氏擔任特約演員嘅角色。冇幾耐李小龍突然逝世，武打片票房受到嚴重打擊而減產，武師好多都冇得撈，成龍亦一度失業，只靠住做散工為生。直到1976年俾電影人羅維睇中，拍攝《新精武門》，正式用藝名「成龍」，但冇一部成功。\n巨星嘅崛起.\n直到1978年吳思遠開拍由袁和平執導嘅《蛇形刁手》，向羅維借用成龍出做主角，先至喺影圈嶄露頭角，但真正奠定成龍喺影壇巨星地位，係同年拍攝嘅《醉拳》，大破各地票房紀錄，得到空前成功。隨後重自導自演拍咗多部包括《笑拳怪招》、《師弟出馬》幾部動作電影，票房長紅。呢嗰時候羅維嘅幕後支持者嘉禾電影嘅鄒文懷安排成龍到荷里活拍攝《殺手壕》、《炮彈飛車》、《威龍猛探》一系列嘅低成本西片，未有作為。1983年返到香港拍攝《龍少爺》重振聲威，跟住夥拍師兄洪金寶拍攝一系列「福星片」。1985年成龍重憑《警察故事》得到香港電影金像獎最佳故事片獎。1992年，成龍以《警察故事 3》榮獲台灣《金馬獎》最佳男主角，1993年，再度憑《重案組》冧莊《金馬獎》影帝。\n成龍一路以嚟都係以演動作片為主，尤其喺佢每次演出都梗係親身上陣，完全唔用替身，喺電影界係相當少見嘅。但喺2007年香港著名替身羅禮賢踢爆成龍一路都用替身，親自上陣為招牌喺講大話。羅禮賢話：「從做小弟嗰日起，就一直睇住成龍用替身過嚟。」而唐季禮導演本人回應話：「每一個動作都係成龍完成嘅，所謂嘅替身只係喺設計動作嘅時候做啲難度同埋危險度。」根據採訪內容，羅禮賢只有比較明確咁指自己做過成龍嘅飛車特技替身，早期柯受良都做過成龍飛車替身，都唔係近年先至披露嘅秘密，亦冇其他證據指成龍喺高處跳下或爆破等等動作戲全部都係替身代勞，而成龍嘅飛車特技作品佔少數。\n走向國際.\n成龍早喺1982年就開始入荷里活，但佢邁向國際之路並唔係順風順水；佢首次進軍國際嘅作品係《砲彈飛車》，票房失利，令成龍要相隔多年先至再闖荷里活。而真係令成龍打入國際市場係1994年拍攝嘅《紅番區》，喺美國上創下高票房紀錄，跟住第一部荷里活電影《火拼時速》，一樣得到高票房，上《時代》雜誌，奠定今日喺國際嘅地位。但係之後嘅荷里活影片好似《特務踢死兔》、《八十日環遊世界》等，喺全球票房普遍唔好。成龍講過，荷里活唔係佢嘅天下，只有返到香港成龍先至如魚得水。2007年喺北美上映嘅《火拼時速 3》創下近一億四千萬美元嘅票房紀錄，夾埋《火拼時速》系列三部喺北美累積票房超過五億美元、全球累積八億三千五百萬美元；而家為止，重未有其他亞洲演員主演嘅電影有咁嘅成績。\n屋企.\n老婆林鳳嬌，大仔房祖名，細女吳卓林（同吳綺莉私生）。\n都市傳說.\n有個關於成龍嘅都市傳說，就係所有佢代言過嘅牌子同產品，都會舐大鑊嘢。霸王集團嘅洗頭水，試過畀周刊話致癌，公司即刻股價急跌。香港航空請過成龍做形象大使，不過到2018年開始，母公司海航財政開始唔掂，連帶港航都要出高息債券嚟借錢，到2019年，香港空運牌照局更加因應港航嘅財政狀況，去考慮使唔使釘佢牌，所以坊間都笑成龍係「品牌殺手」。其他巧合「遭殃」嘅例子包括鄭州思念食品（水餃被驗出金黃葡萄球菌）、成都汾煌飲品（代言之後無幾耐就結業）、廣州愛多VCD廠（老闆使咗兩億一千萬人民幣請成龍代言之後，好快俾人拉去收監，個牌子重消失埋），中山小霸王學習機命運差唔多。打正成龍招牌嘅香港健身公司加州健身都係欠債執笠收場。\n爭議.\n武漢肺炎疫情期間違反限制令.\n2020年2月16號喺武漢肺炎疫情肆虐期間，成龍曾經同一啲前度或現役嘅警務人員，包括朱經緯警務處處長鄧炳強、總警司謝振中、仲有多名藝人包括曾志偉、譚詠麟、方中信等，出席晨曦明星隊晚宴，違反限制令，而晚宴嘅短片同照片，之後喺網上瘋傳並惹熱議。"}
{"id": "4574", "revid": "136152", "url": "https://zh-yue.wikipedia.org/wiki?curid=4574", "title": "So-net", "text": "So-net（ソネット。全名：ソネットエンタテインメント株式会社，So-net Entertainment Corporation。前稱ソニーコミュニケーションネットワーク株式会社，Sony Communication Network Corporation）係日本Sony全資經營嘅網絡服務供應商。"}
{"id": "4575", "revid": "1827524", "url": "https://zh-yue.wikipedia.org/wiki?curid=4575", "title": "索尼", "text": "索尼（，，舊名「新力」）係一間日本公司，總部喺東京。佢哋嘅業務橫跨電子、金融以及娛樂領域，係世界上最有影響力嘅公司之一。\n名.\n喺香港、澳門同埋台灣嘅舊名叫做新力。但喺2009年開始將全球各地中文譯名統一改成「索尼」。"}
{"id": "4576", "revid": "207381", "url": "https://zh-yue.wikipedia.org/wiki?curid=4576", "title": "男仔", "text": "男仔（），或者叫細路仔，書面語叫男孩，係指未成年嘅男性，通係指細路或者青少年。同女性嘅女仔相對。\n男仔，通常係用嚟指名生物學上性別上分野，又或者文化上性別角色嘅分野。"}
{"id": "4577", "revid": "1788240", "url": "https://zh-yue.wikipedia.org/wiki?curid=4577", "title": "3", "text": "3（）係2同4之間嘅自然數。佢係第二個單數，亦係第二個質數。\n集合論中，3 定義為{0,1,2}。\n漢字.\n現代通常將此數目寫成三，古時又會寫成弎 ；若果要避免以後俾人簒改或者睇唔清，會用大寫叁。\n唐字「三」係說文部首。"}
{"id": "4580", "revid": "123158", "url": "https://zh-yue.wikipedia.org/wiki?curid=4580", "title": "東京都", "text": "東京都（；）係日本本州關東地方嘅一個政區，係日本事實上嘅首都。喺1943年設立，當中包括咗東京都23區、多摩地區（26市3町1村）、伊豆群島同埋小笠原群島。都廳所在地係新宿區。\n東京都分成東京都區部（或者叫23區）、多摩地區（26市3町1村）同島嶼部（2町7村）。主要係喺關東西南部嘅東西幼長嘅地域，東臨東京灣，西部係關東山地。\n唔單只行政、立法等機關集中喺度，呢度亦都係日本甚至東亞經濟、傳媒、學術、交通等等嘅重心所在。人口大約有1403萬（2022年），係日本人口最多而且人口密度最高嘅嘅都道府縣。\n東京同周圍七個縣組成首都圈。其中包含東京都、神奈川縣、千葉縣、埼玉縣嘅東京大都市圈總人口有大概三千五百萬人口，佔全日本大概三成人口，係世界上最多人口嘅都市圈。\n歷史.\n舊陣時被稱之為「江戶」，明治時代開始變成日本嘅重心。1943年7月1號，東京重新劃分，東京府同埋東京市合併做東京都，東京都今日嘅範圍自此定咗落嚟。1947年，東京都正式誕生。包括23個特別區、26個市、1個郡、5個支廳、8個町、5個村。\n行政劃分.\n23個特別區如下：\n26個市如下：\n1個郡、5個支廳、8個町、5個村，如下：\n氣候.\n東京都氣候屬副熱帶濕潤氣候。東京都喺夏季受太平洋高氣壓影響，氣候高溫潮濕；冬季受西伯利亞高氣壓溢出嘅西北季風影響，氣候少雨乾燥。東京都大多數降水分佈喺梅雨同秋季嘅颱風時期。春季同秋季受到低氣壓同高氣壓交替通過日本上空嘅影響，每隔幾日有變化。\n交通.\n鐵路.\n東京都嘅鐵路站多過650座，係所有都道府縣入面最多嘅，同面積最大嘅北海道相比，東京都嘅鐵路站多過佢100個以上。東京嘅鐵路基建喺全世界都係首屈一指嘅。\n東京都區部有JR東日本（東日本旅客鐵路）嘅環狀山手線，呢條線連結東京站、上野站、池袋站、新宿站、品川站等等重要嘅鐵路樞紐。山手線東側同京濱東北線、橫須賀・總武快速線同上野東京線（東海道線・宇都宮線・高崎線・常磐線）並行，而西側就同崎京線同湘南新宿線並行。山手線嘅內側有中央線快速、中央・總武緩行線之外，仲有東京地下鐵同都營地下鐵13條多個方向嘅地鐵路線共同組成縱橫交錯嘅鐵路網絡。部分地鐵路線同其他鐵路線相互直通運行，有直通列車服務埋多摩地區以及埼玉縣、千葉縣同神奈川縣。\n全世界最多乘客使用嘅嘅車站係喺都心西部（新宿副都心）嘅新宿站，除咗中央線之外仲有京王線同小田急小田原線連接多摩地區。東京站係東海道新幹線同東北新幹線嘅總站，亦有山手線同其他路線嘅站，所以亦都係東京嘅中央車站。\n除咗東京地下鐵大部分路線網都喺區部入面，小田急電鐵、京王電鐵、京急電鐵、京成電鐵、西武鐵道、東急電鐵、東武鐵道等等大手私鐵嘅路線都有進入到區部並且多數主要路線都同山手線接駁。另外東武依勢崎線雖然有超過100公里嘅長途路線，不過就冇接駁到山手線，為咗確保便利性，喺1962年佢同地下鐵日比谷線喺北千住站開始互相直通運行。北千住站係山手線以外嘅區部最多乘客使用嘅車站，有五條路線喺呢度設站。大手私鐵之中唯一喺東京都內冇自社路線嘅相模鐵道喺2019年開業嘅相鐵・JR直通線可以直通到新宿站。另外，喺首都圈開業嘅第三部門鐵道筑波快綫去到秋葉原站，係屬於放射鐵路網嘅其中一條路線。"}
{"id": "4581", "revid": "1760337", "url": "https://zh-yue.wikipedia.org/wiki?curid=4581", "title": "三國演義", "text": "三國演義（）係明朝作家羅貫中寫嘅章回小說，叫《三國志通俗演義》，不過亦有人認為係施耐庵寫，宜家民間流行嘅係清朝毛崇崗120回編改本，叫毛本，係宜家大家所知嘅《三國演義》，羅貫中版係嘉靖壬午本，寫咗240回。演義係根據三國歷史事件人物而改寫，作者話明七實三虛，即係七分真，三分假。三國演義響東亞地方有好大影響，到而家都有人喺度討論緊，甚至唔少人以為內容同一部分虛構人物係真。\n佢被視為中國四大名著之一。\n文化影響.\n《三國演義》同三國時期故事傳說對東亞文化有好深影響。中國古代有關三國時代詩詞歌賦就多到數都數唔晒，用三國故事嘅評書、戲劇同埋其他口頭說書作品多不勝數。而且呢啲作品同《三國演義》互相借鑒，形成咗了獨特嘅文化。直到今時今日，三國故事劇集，漫畫，書籍，遊戲重係歷久不衰。《三國演義》響中國文化有好深痕蹟。唔少人都借三國故事，故事人物各刻劃，用響今日咁激列競爭。呢本書有人褒，有人貶，爭拗無時停。但係無論點都好，人對演義演譯已經根深蒂固，好難有乜改變。\n響嗰啲同《三國演義》故事相關嘅地區族群裏面，三國文化烙印就更加明顯，好似諸葛姓氏，川陝地區等等。\n中國自古有句話：「少不讀水滸，老不讀三國」，指後生仔唔應該讀《水滸傳》，唔係會好容易會成日想打交，思想上好勇鬥狠；而老人家就唔應該讀三國，因為裏面嘅人爾虞我詐，處心積慮、勾心鬥角，呢啲都係「知天命」嘅老人唔應該諗嘅，老人家應該安享晚年，而唔係算計人哋，對身心都無益。\n《三國演義》都留低唔少成語，好似桃園結義、煮酒論英雄、三顧草廬、草船借箭、樂不思蜀、賠了夫人又折兵、過五關斬六將、割鬚棄袍、刮骨療毒等等。\n另外，書中蜀國丞相諸葛亮所作嘅《出師表》同《後出師表》都成為千古佳話。"}
{"id": "4582", "revid": "23434", "url": "https://zh-yue.wikipedia.org/wiki?curid=4582", "title": "戰國時代", "text": ""}
{"id": "4585", "revid": "248", "url": "https://zh-yue.wikipedia.org/wiki?curid=4585", "title": "Studio Ghibli", "text": ""}
{"id": "4587", "revid": "14", "url": "https://zh-yue.wikipedia.org/wiki?curid=4587", "title": "艾薩克·牛頓", "text": ""}
{"id": "4589", "revid": "123770", "url": "https://zh-yue.wikipedia.org/wiki?curid=4589", "title": "人", "text": "人（），或人類（），可以從生物、精神同文化各個層面來定義，或者係呢啲層面定義嘅結合。生物學上，人被分類為哺乳綱靈長目人科人屬智人種（學名為\"Homo sapiens\" Linnaeus），擁有高度發展嘅頭腦，係屬於用兩隻腳來行嘅動物。精神層面上，人被描述為能夠使用各種靈魂嘅概念，喺宗教入面呢啲靈魂被認為同神聖嘅力量或存在有關；而喺神話學入面，人嘅靈魂亦會被攞來同其他人型動物作對比。文化人類學上，人被定義為識得用語言、具有複雜嘅社會組織同科技發展，尤其係佢哋能夠建立團體同埋機構來達到互相支援同協助嘅目的。\n生物學上人嘅學名係「智人」（拉丁文 homo 係「人」，sapiens 即「聰明嘅」），同黑猩猩、大猩猩、猩猩、長臂猿、合趾猿同屬人科嘅靈長目動物。人類同其他靈長目動物嘅唔同志在人類直立嘅身體、高度發展嘅大腦，以及由高度發展嘅大腦而來嘅推理同埋語言能力。\n行為學上來睇人類嘅特徵有：識得用語言，具有多種複雜嘅互助性社會組織，鍾意發展複雜嘅科技。呢啲行為學上嘅差異亦衍生出各文化唔同嘅信仰、傳說、儀式、價值觀、社會規範。"}
{"id": "4591", "revid": "120591", "url": "https://zh-yue.wikipedia.org/wiki?curid=4591", "title": "保羅麥卡尼", "text": "占士保羅麥卡尼爵士，CH（，），係一位英國歌手及創作人，係著名樂隊披頭四嘅成員之一。佢喺披頭四樂隊入面係彈低音結他為主，但有時都會彈結他、鋼琴同埋打鼓。佢亦都俾健力士世界記錄喻為喺20世紀最成功嘅流行歌手。《Can't Buy Me Love》、《Yesterday》、《Hey Jude》同埋《Let It Be》呢啲都係佢嘅著名歌曲。"}
{"id": "4592", "revid": "1769548", "url": "https://zh-yue.wikipedia.org/wiki?curid=4592", "title": "聖保羅書院", "text": "聖保羅書院（，縮寫：SPC）係香港創立歷史最耐嘅學校，喺1851年奠基。學校嘅校董會喺香港擁有特殊嘅地位，校董會係依照當時香港法律嘅要求，按照香港立法局（即係而家嘅立法會）喺1962年制定嘅《聖保羅書院校董會法團條例》同埋佢嘅附例成立運作，係香港少數嘅法定組織學校。\n而家聖保羅書院嘅校舍喺西區般咸道69號，即係香港大學本部大樓對面，有大概1,300個學生讀緊。\n教授語言同課程.\n聖保羅書院係全世界第一間中英雙語學校，到而家大部份科目都主要用英文教，但係中國語文、中國歷史同中國文學科就用粵語教，普通話科用普通話教。由2005-06學年開始，校方喺中二同埋中三級試用普通話教中文，喺2008-09學年開始，中二同中三每級加到有兩班「普通話班」。去到2010-11學年，中二級嘅「普通話班」更加加到去三班，而中三級嘅「普通話班」就無變。喺2010-11學年，中二乙、中二丁、中二己、中三丙同中三己都係普通話班。中四級以上就用返粵語上堂，因為會考中國語文科有說話考核，通常用廣州話考。"}
{"id": "4594", "revid": "259", "url": "https://zh-yue.wikipedia.org/wiki?curid=4594", "title": "海南", "text": "海南，簡稱瓊，位處南中國海，響正中國廣東雷州半島南面。而家係中華人民共和國一個省級行政區，叫海南省，亦都係海洋面積最大嘅省份。省域除咗海南島全島，亦都包括西沙群島、南沙群島、中沙群島嘅島礁同埋佢嘅領海。人口將近有800萬。省會係海口。\n相對位置.\n喺北回歸線以南，東經110度左右，位於中國西南邊陲，四面環海，北隔瓊州海峽同雷州半島相望，西臨南中國海嘅北部灣，東面同南面係南中國海。 \n友好省州.\n至2016年初，海南已經同27個地區結為友好關係或友好交流關係，包括以下部分地區："}
{"id": "4599", "revid": "1274675", "url": "https://zh-yue.wikipedia.org/wiki?curid=4599", "title": "廣西", "text": "廣西（），簡稱桂（），喺廣東西面，舊亦稱粵西（），現時建制係（壯讀臟；）。原本係大清國同埋中華民國嘅廣西省。同廣東合稱兩廣。廣西源自廣南西路，係宋朝時嘅行政區。\n原本廣西同海隔開，成立自治區後，將廣東西岸嘅北海市、欽州市同埋防城港市撥咗畀廣西，而廣西就撥咗懷集縣畀廣東。\n因為同廣東淵源深厚，廣西東南部亦都通行廣東話。\n政區.\n廣西壯族自治區底下有14個地級市，35個市轄區、7個縣級市、56個縣同埋12個自治縣。"}
{"id": "4600", "revid": "1824951", "url": "https://zh-yue.wikipedia.org/wiki?curid=4600", "title": "語言學", "text": "語言學（），係一門研究人類語言嘅一門科學。語言學以前係人類學或者符號學其中一個分支，但係宜家已經成為咗一門獨立嘅科學。而研究呢門學問嘅，就叫做語言學家。\n現代語言學嘅目的，係對人類嘅語言作出客觀嘅記述。所謂記述就係將現有語言嘅法則同埋性質，用語言資料做準嘅記錄。就好似物理學家會諗點解蘋果會噉樣跌落黎一樣，語言學家會諗點解某種語言會用某一個方法去講某一樣嘢或者某一件事。\n另外，現代語言學嘅一項重要原則同埋大前提，就係唔可以先入為主咁認定某種語言係「上等語言」或者「劣等語言」。以前有人以為語言嘅進化同埋社會發展、文明程度有關係，但係後來因為理解到任何語言都有番咁上下嘅複雜性，所以現代語言學否定咗語言上有進化呢回事（但係語言演變就依然係不爭嘅事實）。而家嘅語言學認為所有語言都唔單止可以滿足社會溝通嘅需要，重係文化嘅載體。\n分類.\n語言本身嘅結構，其實就係將聲同意思做嘅配對。但係由聲音去到意思，可以細分做幾個範疇。\n其他分類.\n歷史語法學亦都從屬於歷史語言學，比較語法學亦從屬於比較語言學，描寫語法學亦從屬於共時語言學，歷史語法學、比較語法學、描寫語法學都係交叉學科。\n上面嘅分類並唔係所有語言學家都認同，而每一個細類之間亦都有相當多嘅重疊。\n歷史.\n語言學嘅歷史好耐。啲人初初嘅語言研究自從古代歷史已經開始咗，因為佢同古代哲學，歷史同埋文學有關。喺中國史上語言學出現喺訓詁學。喺古印度同埋古希臘公元前4世紀到3世紀已經有咗當地嘅文法學。\n早期語言學研究.\n古希臘哲學.\n現代語言學嘅起源主要係嚟自古希臘。古希臘哲學中經常討論嘅語言問題主要有三個：# 語言係自然而生定係社會習俗；# 語言有無一種基礎嘅規則；同# 究竟有幾多種詞類。第三個問題一般被認為喺大約公元後500年被寫拉丁文法嘅語法學家柏利西安（英文：）所解決。而第二個問題就有所爭論。第一個問題牽涉到人類對語言嘅掌控，喺西方嘅傳統就仍未被解決。\n中世紀.\n中世紀嘅西方語言學研究大多集中喺歐洲語言同拉丁文上。大多數歐洲語言學家依賴經典文獻，例如西塞羅（Cicero）同維吉爾（Virgil）嘅文字嚟詮釋「正確」嘅拉丁文語法。中世紀嘅經院哲學傳統都經常對現實論同唯名論（nominalism）有所爭論。一派認為名詞基於現實嘅指向，而另一派就覺得有非指向性嘅普遍用詞（例如人類，馬）。中世紀嘅語言學教育一般教授拉丁文語法、修辭同邏輯學。\n文藝復興至啟蒙時期.\n文藝復興時期嘅人對古典語言有好大嘅興趣，當時大多數集中喺研究已經無人用嘅古典語言。1600之後嘅君主集中制推動咗當時嘅語言統一運動。笛卡兒（Descartes）覺得語言係人類嘅獨特區別；萊布尼茲（Leibniz）主張理性思考可以由語言嘅符號化所建構；而約翰洛克（John Locke）就認為文字係一種符號。但係佢覺得語言文字嘅意義係唔可以被確立，唔同嘅人可以用同樣嘅語言文字講到唔同嘅諗法。佢嘅諗法喺當時對語言學同知識論影響重大。而法國哲學家孔迪勒（Condillac）就承繼洛克嘅語言問題，以聖經嘅框架對語言起源作出新嘅詮釋。其後嘅語言學家砍布迪（Humboldt）就對語言嘅動態性同作為人嘅表達工具有再進一步嘅反思。\n十九世紀.\n十九世紀嘅語言學集中喺比較文獻學。而十九世紀語言學好大程度係透過比較方法嚟研究梵文、希臘文、拉丁文依一啲印歐語系嘅語言。因為當時期唔同嘅語言學研究已經變得系統化，最終得語言學家抹拿（Max Miller）總結為一種科學。\n現代語言學研究.\n現代語言學開端.\n索雪（Ferdinand de Saussure）被認為係現代語言學嘅哥白尼。索雪喺佢嘅《通用語言學教程》（Cours de Linguistique générale）入面創立咗符號學（Semiology）傳統。佢指出語言係一種結構，而語言符號可以分為能指（Signifier）同所指（Signified）。依一種理論後來被唔同嘅語義學、語言哲學、符號學同結構主義所吸納。索雪亦都提出咗有關共時同歷時嘅語言學研究問題。另外索雪亦都對語言（Langue）同口語（Parole）之間嘅關係提出咗反思。\n結構語言學（描寫學派）.\n結構語言學主要由美國語言學家布朗飛（Leonard Bloomfield）所開展。作為一個專精歷史語言同印歐語系嘅語言學家，布朗飛對古印度語法學家巴尼尼嘅梵文研究有好深入嘅理解，同時以描寫學派方式記錄咗南島語系同阿岡昆語族。而佢所寫嘅《語言》（\"Language\"）對語言學亦有好深嘅影響。布朗飛因為佢對語言學嘅科學方法嘅重視而喺語言學界廣受重視。\n杭士基同生成語言學.\n杭士基（Noam Chomsky）對現代嘅語言學理論亦都影響極深。"}
{"id": "4604", "revid": "14", "url": "https://zh-yue.wikipedia.org/wiki?curid=4604", "title": "廣東省", "text": ""}
{"id": "4605", "revid": "143999", "url": "https://zh-yue.wikipedia.org/wiki?curid=4605", "title": "話", "text": "話呢個字喺粵文入面可以係指："}
{"id": "4607", "revid": "259", "url": "https://zh-yue.wikipedia.org/wiki?curid=4607", "title": "言語", "text": ""}
{"id": "4608", "revid": "8", "url": "https://zh-yue.wikipedia.org/wiki?curid=4608", "title": "西藏", "text": "西藏（藏話： བོད་；拉丁字母：：拉薩地方讀 ），亦叫吐蕃（蕃音\"播\"）、土伯特等，減筆藏，係中國一省，國境西陲，青藏高原上面。家下西藏係中國自治區，叫西藏自治區（藏話： བོད་རང་སྐྱོང་ལྗོངས་，拉丁字母：），省城係拉薩。豁地級市一個、地區六個，市轄區一個、縣級市一個同縣七一個。\n現時西藏，國內北接新疆，東接青海、四川、雲南。國外南接緬甸、不丹、尼泊爾，而印度西同南都有接壤。\n藏字，來自烏斯藏。"}
{"id": "4613", "revid": "14", "url": "https://zh-yue.wikipedia.org/wiki?curid=4613", "title": "保羅·麥卡尼", "text": ""}
{"id": "4614", "revid": "14", "url": "https://zh-yue.wikipedia.org/wiki?curid=4614", "title": "西藏自治區", "text": ""}
{"id": "4616", "revid": "1794599", "url": "https://zh-yue.wikipedia.org/wiki?curid=4616", "title": "大明", "text": "大明（，1368年—1662年），又叫大明國，亦叫明，係中國史上一個國。以斷代史來睇，叫明代或者明朝，係最尾一個由唐人建嘅正統朝代。開國皇帝朱元璋推翻元朝，破各地羣雄，喺公元1368年建立。初都南京，佢個仔朱棣將京城搬去北京。\n大明初年國力強盛，後尾國力漸落，到後期百姓生活每況愈下，社會唔穩定，引致大規模嘅民變。公元1644年，李自成攻佔北京，崇禎帝自縊，立大順國。大明變到羣龍無首，朝臣來到南方，另推朱氏皇帝，後人叫呢段時間做南明，即係大明、大順同大清三國分立。最後大清滅大順，1662年再全滅大明。\n大明國祚，由1368年，計到1662年，永曆帝朱由榔死爲止。斷代史計，明朝只去到1644年，思宗朱由檢自縊爲止。\n史.\n元末.\n元朝末期，朝政腐敗，國庫空虛。為咗彌補財政虧空，元朝除咗加稅之外，重狂印新鈔「至正寶鈔」，通貨膨脹極嚴重，搞到民不聊生。至正十一年（1351年），大元徵調百姓兵士十幾萬人嚟治黃河水患。黃河兩岸嘅百姓本來都飽受災荒之苦，治河時又成日畀監工鞭打，重剋扣口糧，搞到人神共憤。於是，「治河」同「變鈔」就成為大規模民變嘅導火線，部分重組埋紅巾軍反抗政府。\n立國.\n至正十一年（1351年）5月，發生騷亂。第二年，郭子興聚眾反抗，攻佔濠州（今安徽鳳陽）。無幾耐，安徽鳳陽農民朱元璋投奔郭子興，屢立戰功，郭子興器重兼信任佢。至正十四年（1354年）郭子興病死，朱元璋繼位領軍。至正十六年（1356年），朱元璋率兵佔領集慶（今江蘇南京），改名為應天府，然後攻下周圍一啲軍事要地，獲得一塊立足嘅基地。呢個時候嘅朱元璋「地狹糧少」、「孤軍獨守」，遠遠唔及其他民變軍隊嘅勢力，處境非常艱難。朱元璋採納咗謀士朱升「高築牆，廣積糧，緩稱王」策略，努力咗幾年，朱元璋軍事同經濟實力迅速壯大。朱元璋先後響至正二十三年（1363年），消滅陳友諒，至正二十七年（1367年）滅埋張士誠，同降伏割據浙江沿海嘅方國珍。1368年正月，朱元璋喺應天稱帝，建立大明，同年攻佔大都（今北京），元朝滅亡。\n大明建立之後，朱元璋一方面減輕農民負擔，恢復返社會經濟生產；一方面懲治貪官污吏，就算係皇親國戚，開國功臣都唔手軟。又分封皇子鎮守各地，佢死咗之後，皇太孫朱允炆繼位，朱元璋第四仔燕王朱棣發動靖難之變，奪取皇位。朱棣起咗北京城，響1421年遷都北京。期間重派鄭和七下西洋；又編纂《永樂大典》。\n土木堡之變.\n朱棣之後，朱高熾、朱瞻基兩任皇帝都做得唔錯，史稱仁宣之治。\n1435年，未滿9歲嘅朱祁鎮繼位，寵信宦官王振。導致1449年嘅土木堡之變，皇帝俾瓦剌俘虜。但係喺于謙率領之下，大明另立朱祁鈺為帝，發動全國軍民抗戰，打退入侵嘅瓦剌軍，大明一度復興。之後有朱祐樘做皇帝，年號弘治，係大明政治最清明嘅時期，呢位皇帝勤勉唔專制，信任大臣，內閣權力大為提升。 \n到咗朱厚熜做皇帝，年號嘉靖，佢信道教，唔理朝政，大臣嚴嵩把持朝綱，導致政治腐敗，出現財政危機，以至海瑞話「嘉靖嘉靖，家家皆盡」。\n倭寇侵擾.\n喺15、16世紀，中國沿海有倭寇之禍。唐人同倭人勾結做海盜，走私打家劫舍乜都做。因為咁，大明就加強海防，亦有派人攻打倭寇。\n萬曆年代.\n朱翊鈞做皇帝，年號萬曆。萬曆初年，佢得到內閣首輔張居正輔佐。內政方面，提出「尊主權，課吏職，行賞罰，一號令」，推行考成法，裁撤政府機構冗官冗員，整頓郵傳同埋銓政。經濟上，清丈全國土地，抑制豪強地主，改革賦役制度，推行一條鞭法，減輕農民負擔。軍事上，加強武備整頓，平定西南騷亂，重用抗倭名將戚繼光總理薊、昌、保三鎮練兵，令邊境安然。萬曆初年呈現出明代中葉以嚟最好形勢。\n但張居正逝世後，中興之象消失，大明從此走上衰敗之路。神宗非常貪婪，佢大肆侵佔土地，搜刮民財；又廢除考成法，形成皇帝黷貨、臣下貪污、黨爭激烈嘅狀況。\n明末三案、魏忠賢專權、李自成起義都導致大明嘅衰落。\n朱翊鈞嘅腐敗招致國庫空虛，邊關危機。呢一個時期，位於東北嘅後金崛起，同大明對立。此時大明民不聊生，有覆亡之危。\n末期.\n大明後期，統治腐朽。宦官魏忠賢專政，迫害異己、殘害百姓。百姓都好難頂，加上連年災荒，水深火熱。1628年，戰爭喺陝北爆發，湧現咗高迎祥、李自成、張獻忠等幾十支民變軍隊。李自成提出「均田免糧」口號，深得百姓擁護。1644年（崇禎十七年），李自成攻佔西安，建立大順政權。同年三月，攻佔北京，皇帝朱由檢喺景山吊頸自殺身亡，大明國大亂。之後大清軍入山海關，打走大順，入北京。喺北方，因為李自成嘅政策失敗，唔少原明臣投清；同年喺南方，明臣另立福王朱由崧為皇帝，史稱南明。佢初頭都重想聯清打順，後尾國內唔團結內鬥，最後大清滅咗大明。\n疆域同政區.\n大明嘅疆域雖然唔及大元，但喺大明前期極盛，北控內蒙古，西到新疆東部，東北控制住女真地區，西南方管轄雲南、貴州，南方建立交趾布政使司。明朝喺少數民族地區實行羈縻衛所制度同土司、土官制度。\n官吏制度.\n大明設有特務機構監視大臣言行。洪武年間設錦衣衛，永樂設東廠，成化設西廠，正德設內行廠。\n軍事制度.\n大明早期軍隊嘅來源，有諸將原有之兵，即所謂從徵，有元兵同群雄兵歸附嘅，有獲罪而謫發嘅，而最主要來源就係籍選，亦即垛集軍，由戶籍中抽丁而嚟。除此之外重有簡拔、投充同收集等方式。此外，大明中期以後又有強民為軍，不過都係少數，整體嚟講，衛所制仍然係最主要軍制。重有，明朝會謫發啲囚犯去做兵。\n衛所制係喺全國各地軍事要地設立衛所註軍，衛有軍隊五千六百人，下面依序有千戶所、百戶所、總旗同埋小旗等單位，各衛所都隸屬於五軍都督府，亦隸屬於兵部，有事從徵調發，無事則還歸衛所。\n軍隊來源為世襲軍戶，由每戶派一人為正丁到衛所當兵，軍人喺衛所中輪流戊守以及屯田，屯田所得以供給軍隊同埋將官等所需。佢嘅目標係養兵而不耗國家財力，但宣德年以後漸漸無法維持，軍人生活水準同社會地位日漸低下，逃兵漸多，軍備因而廢馳。\n因此喺嘉靖年間，喺應付倭寇之亂嗰陣，將領戚繼光喺浙江地區採用招募民兵加以訓練嘅方式，嚟取代不堪嘅衛所兵。\n外交.\n大明初年，因為明初朝貢貿易厚往薄來，造成好多日本人冒充朝貢使者到大明呃錢。日本實際上係處於割據狀態，冇統一嘅中央政權，好多到中國冒充朝貢使者嘅日本人冇日本政府嘅管轄，朝貢完咗之後佢哋滯留喺中國沿海搶劫。呢啲就係明初嘅倭寇。為防止倭寇朱元璋就頒佈咗海禁政策。\n朱隸即位後，喺永樂年間，派遣著名航海家三寶太監鄭和率遠洋船隊七下西洋，最遠去到非洲東海岸，又派遣吏部驗封司員外郎陳子魯出使撒馬兒罕、吐魯番、火州等西域十八國，加強明王朝同世界各國經濟政治往來，引導中國走向世界，體現永樂年間嘅鼎盛同埋開放。朱隸之後，佢個仔朱高熾繼位。佢聽從朝中一啲大臣意見，認為下西洋太浪費，收效唔大，宣佈停止下西洋活動。唔夠一年，朱高熾病，朱瞻繼位，改年號宣德。宣德五年（1431年）閏十二月初六日，派鄭和第七次亦係最後一次下西洋。到成化年間，曾經有太監向憲宗提議再下西洋，於是皇帝下詔到兵部索要鄭和出使海圖等資料。但由於劉大夏等官員認為下西洋係一大弊政，有害無益，故此將當年鄭和出海地圖等資料收埋（有指係將佢銷毀），兵部尚書項忠命吏入庫搜索但冇結果，於是再下西洋一事就此作罷。後來倭寇橫行，大明加強海禁，直到大明中後期，倭寇逐漸平息，先至廢除海禁。\n西元16世紀，新航路開闢之後，葡萄牙人1511年佔領馬剌呷，亦渴望同中國往來。正德七年（1513年），葡萄牙國王派出一支對華使團前往中國，並喺廣州登陸，希望同明府建交。後來，皇帝同意葡萄牙人喺澳門開設洋行，起洋房，畀佢哋每年嚟廣州「越冬」。正德十六年（1521年）大明喺屯門之戰打贏葡萄牙人。呢個係西方第一次正式登陸中國並且同中國接觸。西方國家嘅東來，令到唔少新事物傳入中國。萬曆二十年（1592年），羅馬教宗派利瑪竇去中國教區做嘢。由於萬曆援朝之戰爆發，利瑪竇一行未能及時到達中國。後來中國打贏咗，利瑪竇先可以進入中國境內。因為利瑪竇好快學識中文，並着儒服、通儒書，故此幾得士大夫好感。後尾舉薦到北京，幾得皇帝朱翊鈞信任。佢向中國進獻坤輿萬國地圖、自鳴鐘、日晷、西洋炮、望遠鏡、火槍、西藥聖母像、聖十字等貢品。先後喺北京、肇慶等地展出。利瑪竇唔單止傳播天主教，重啟發徐光啟、李之藻等人學習西學，另外佢重將中國各種文化傳入歐洲，例如儒家思想、佛道學說、圍棋等，可謂「貫通中西第一人」。另外，喺明末有唔少大明軍隊曾經裝備火器，尤其係西洋大炮。崇禎十年（1637年）喺虎門之戰打赢英國。\n明朝最強嘅時候有63個附屬國。\n經濟.\n大明農業發展無論係產量定係生產工具，都比宋元時期高，為明朝中葉開始嘅人口穩步增長提供堅實基礎。\n自大明初年起，以江南地區為代表嘅手工業高度發展，促進咗市場經濟化同城市化。然而大明推行「重農抑商」嘅原則以及嚴厲嘅海禁政策，令到商業受到一定嘅壓制。隨住銀紙「大明寶鈔」嘅流通失敗，整個貨幣體系轉向為以白銀為主。日本同拉丁美洲嘅白銀大量流入亦進一步促進大明嘅經濟發展。明嘉靖、萬曆時候，各地出賣絲綢、酒肉、蔬果、煙草、農作物、瓷器等商品不計其數，外國嘅唔少嘢，例如歐洲嘅西洋鐘，美洲嘅煙草，各城都有賣。當時商業大都會有北京、南京、揚州、蘇州、廣州、西安、成都等，出名嘅商業集團有徽商、川陝商、蘇商、京畿商、粵商等，喺世界上，大明係16世紀、17世紀時期手工業、經濟最繁華嘅國家之一。\n文化.\n大明嘅科學文化發展比較迅速，中國小說史上嘅四大名著中嘅《西遊記》、《水滸傳》、《三國演義》三本就係出於呢個時期。《金瓶梅》亦係呢個時期嘅作品。湯顯祖嘅戲劇《牡丹亭》至今仍然有演出。\n傳統雅文學嘅發展喺明代繼續發展，著名文人有劉基、宋濂、高啟、方孝孺、唐寅、歸有光、徐渭、王世貞、袁宏道、錢謙益、張岱、吳偉業等人。散曲家就有王磐、馮維敏、薛論道、陳譯、康海等人。\n大明民間文學好發達，唐伯虎係傑出嘅代表人物。民間盛行對聯，重有鎖南枝等山歌，一片欣欣向榮。\n喺思想上，王陽明嘅新哲學「心學」喺嘉靖以後盛行，形成一股反對傳統束縛嘅思想浪潮，塑造咗新社會風尚，亦令明代後期士大夫有一種別於其他時代嘅生命哲學。如「異端」思想家李贄就係最好嘅例子。\n科技.\n大明初期至中期嘅科技有較大發展，直到16世紀，都一直係世界前列。\n呢一個時期出現嘅科學著作有：李時珍嘅《本草綱目》、宋應星嘅《天工開物》、徐光啟嘅《農政全書》、方以智嘅《物理小識》。重有《徐霞客遊記》等著作係而家研究同埋借鑒古代技術嘅珍貴文獻資料。\n于謙寫得《詠煤炭》詩歌說明當時煤炭已經普遍應用。計成嘅《園冶》就係園林建築嘅專著。\n大明嘅軍事科技亦比較發達，明末已經有火銃槍，重有威力巨大嘅火炮。據講有個叫萬戶嘅人，坐喺綁滿火藥棍嘅櫈度，試圖利用火藥嘅推力上天，不過失敗咗，成為世界上第一個為探索太空而犧牲嘅人。"}
{"id": "4617", "revid": "4", "url": "https://zh-yue.wikipedia.org/wiki?curid=4617", "title": "巴士阿叔事件", "text": ""}
{"id": "4619", "revid": "207381", "url": "https://zh-yue.wikipedia.org/wiki?curid=4619", "title": "氧", "text": "氧（，英文）係元素一種，符號O，原子序號8，原子重量15.99943。佢密度0.001429，溶點50.5，沸點90.2，熱容量有0.918，電負度有3.44。佢電子層係2-6。氧元素響自然情況下會係氣體，以兩個氧原子合成氧分子 。\n氧係無色、無味、無臭嘅。氧唔單止佔咗水質量嘅88%，亦佔咗空氣體積嘅20.93%。\n水分子係由一個氧原子同埋兩個氫原子組成。地球上嘅動植物大多要吸收氧嚟生存。\n發現.\n氧元素係由英國化學家約瑟夫·普利斯特里與瑞典藥劑師同化學家舍勒響1774年分別發現。但係普利斯特里就支持燃素學說。\n另外有一個講法認為氧氣首先由中國人馬和首先發現。\n1777年，法國化學家拉瓦錫提出燃燒嘅氧化學說，指出物質只能響含氧嘅空氣中進行燃燒，燃燒物重量嘅增加同空氣中失去嘅氧相等，從而推翻了全部嘅燃素說，並正式確立質量守恆定律。從嚴格意義來講，發現氧元素嘅係瑞典化學家舍勒，而確定氧元素化學性質嘅係法國化學家拉瓦錫。\n名嘅由來.\n氧氣（Oxygen）希臘文嘅意思係「酸素」，係法國化學家拉瓦錫所起，原因係拉瓦錫錯誤咁認為，所有嘅酸都含有呢種新氣體。家陣氧氣嘅日文名仍然係「酸素」。而台語受到台灣日治時期嘅影響，都以「酸素」嘅日文發音稱呼氧氣。\n氧氣嘅中文名係清朝徐壽改嘅。佢認為人嘅生存離唔開氧氣，所以就叫做「養氣」，即係「養氣之質」，後來為咗統一就用「氧」代替咗「養」字，就叫「氧氣」。\n構造.\n氧原子只有兩層電子層。八個電子，唔係金屬同埋冇惰性。外層少咗兩粒電子而唔穩定。穩定嘅氧分子（O2），含兩個氧原子。平流層嘅臭氧（O3）含三個氧原子，水同二氧化碳都有氧原子。\n其他.\n氧氣（O2）係光合作用嘅必要原料。"}
{"id": "4621", "revid": "158703", "url": "https://zh-yue.wikipedia.org/wiki?curid=4621", "title": "氫", "text": "氫（；英文）係元素一種，符號H，原子序號1，原子重量1.007947，係質量最輕嘅元素，亦係宇宙含量最多嘅元素，大約佔宇宙非暗物質質量75%。喺主星序上面嘅恆星主要成分都係電漿態嘅氫，係恆星核心進行核聚變必須嘅物質。而喺地球上，自然條件形成嘅游離態氫單質比較罕見。佢密度0.00008988，溶點14.175，沸點20.28，熱容量有14.304，電負度有2.2。\n氫非常唔穩定，易燃。\n氫最常見嘅同位素又叫做氕，原子核只有一個質子，冇中子，電子殼只有一粒電子，氫另外有兩個同位素——氘同埋氚。氘同氚嘅電子殼同樣只有一粒電子，原子核亦同樣只有一個質子，但氘嘅原子核有一個中子，氚嘅原子核就有兩個中子。\n氫可以喺恆星嘅核心結合成氦。\n性質.\n燃燒反應.\n氫氣（H2）係極度易燃嘅：\n佢嘅燃燒焓係 -286 kJ/mol。\n氫氣同空氣以 4-74%嘅濃度混合，或者同氯氣以5-95%混合，都會形成爆炸性嘅氣體，火花、熱力同陽光都可以引發爆炸。氫氣嘅自燃溫度係 500 °C（932 °F）。\n用處.\n氫因為比空氣輕，所以如果用來整氣球就可以飄上天。氫曾經係用來整氫氣球或者飛船，載人飛來飛去，不過因為氫好易燃，唔小心處理嘅話隨時會爆炸，所以好多人都改用雖然比較貴，但係安全啲嘅氦代替氫。除此之外，氫重可以用來合成阿摩尼亞（氨）同埋鹽酸（氫氯酸）。\n發現.\n16世紀末期，瑞士化學家巴拉采爾斯將鐵放入硫酸，鐵片同硫酸發生反應，放出好多氫泡——氫氣。但係直到1766年，氫先被英國科學家亨利·卡雲迪殊（Henry Cavendish）確定係化學元素，當時叫做可燃空氣，重証明到佢喺空氣入面同氧氣燃燒形成水。所以氫氣被認為係最理想嘅燃料，放熱量多，無污染。"}
{"id": "4622", "revid": "42683", "url": "https://zh-yue.wikipedia.org/wiki?curid=4622", "title": "元素", "text": "元素（），又叫化學元素（），即係無法淨係用化學反應分解嘅物質。\n元素係萬物嘅基礎。咩物質都有元素。到2012年為止，總共發現咗118種元素，其中94種係存在喺地球上。\n元素最細嘅單位叫做原子。原子係由核子（即質子同中子）同埋電子組成。\n命名.\n金、銀、鐵等金屬好早就俾人發現，所以佢哋一早就有個中文名。\n而其他元素係由清朝化學家徐壽命名，好似鈉、鉀咁樣，依種一般係根據化學元素嘅歐洲名嘅第一個音來譯出來，再根據性質（金屬、氣體）加個部首（如果係金屬，部首係金等）。但有幾種元素嘅名而家已經唔用，例如養氣（氧氣）、綠氣（氯氣）、淡氣（氮氣）等等。佢哋一般有意思，好似氧氣養活所有嘢，所以叫養氣、氯氣係綠色，所以叫綠氣等。"}
{"id": "4623", "revid": "222365", "url": "https://zh-yue.wikipedia.org/wiki?curid=4623", "title": "氦", "text": "氦（，，希臘文意思「太陽」）係元素一種，符號He，原子序號2，原子重量4.0026022。佢密度0.0001785，沸點4.22，熱容量有5.193。氦係無色無臭味，係一種惰性氣體。佢喺1868年畀人發現。響元素之中，佢嘅冰點同沸點都係元素裏面最低嘅，所以佢只會喺非常極端嘅環境下先會變成固體。當溫度接近絕對零度嘅時候，佢會變成超級液體，呢種液體以接近無阻力嘅形態存在，並且擁有非一般嘅性質。Richard Fenyman 同 Lev Landau 都有研究呢家嘢。\n氦喺宇宙中嘅含量同重量都只係僅次於氫，而氦係由氫喺星體入面，以高溫及高壓下經過核聚變而產生。喺地球嘅大氣入面佢佔嘅比重唔係好多，而地球上最常見嘅氦，就係放射性粒子衰變時放射出嘅α粒子。\n氦有一個有趣嘅副作用：當吸入體內時，會拉高人體嘅聲線，令人講起嘢上嚟好似唐老鴨把聲。"}
{"id": "4625", "revid": "123770", "url": "https://zh-yue.wikipedia.org/wiki?curid=4625", "title": "鋰", "text": "鋰（，）係元素嘅一種，屬於鹼金屬，原子序號3，符號Li，原子質量單位6.941(2)，喺室溫同常壓係密度最低嘅固體元素。\n平時最多機會用到含鋰嘅產品就係叉電池。\n月球表面積咗好多來自太陽風嘅同位素，如果有法子開採，可用來核融合發電。\n鋰嘅英文Lithium，來自希臘文Lithos，意思係「石頭」，而「鋰」字來自Lithos嘅第一個音節發音「里」，因為係金屬，喺左方加上部首「釒」。"}
{"id": "4626", "revid": "207381", "url": "https://zh-yue.wikipedia.org/wiki?curid=4626", "title": "鈹", "text": "鈹（，Beryllium，舊名叫鋍、鑉）係元素一種，符號Be，原子序號係4，原子質量單位9.012182(3)，屬於鹼土金屬。\n鈹同佢嘅化合物都係對人體有毒嘅。\n發現.\n法國人沃克朗響1798年響綠柱石嘅綠寶石中發現鈹元素。之後德國人弗里德里希·維勒同法國人畢于西不約而同響1828年從鉀同氯化鈹嘅反應中分離出金屬鈹。\n名稱由來.\nBeryllium一詞來自綠柱石（Beryl）。佢嘅別名Glucinum就由糖演變而來。\n同位素.\n已發現嘅鈹嘅同位素有8種，包括鈹6至鈹12、鈹14，當中得鈹9係穩定嘅，其他同位素都帶有放射性。\n用途.\n鈹銅錫合金用來製造響高溫下工作嘅彈簧，呢種彈簧嘅紅熱狀態下仍然保持良好嘅彈性同韌性；氧化鈹可以用響高溫熱電偶嘅耐熱填充物。\n因為具有反射中子嘅能力，所以可以做核彈嘅中子反射層，製造中子彈同小型原子彈，以及一哋核能機器對中子放射線嘅防護層，甚至有人研究以此加強坦克嘅抗中子放射線防護能力。"}
{"id": "4628", "revid": "1828571", "url": "https://zh-yue.wikipedia.org/wiki?curid=4628", "title": "日本放送協會", "text": "（日文：，簡稱 ，來自日文拼音 ；英文：）係日本嘅一間電視台、FM 廣播電台、AM 廣播電台。"}
{"id": "4630", "revid": "123770", "url": "https://zh-yue.wikipedia.org/wiki?curid=4630", "title": "2月", "text": "2月係西曆年裏面嘅第二個月，係小月，總共有28日（閏年會多1日，即係有29日）。"}
{"id": "4631", "revid": "123770", "url": "https://zh-yue.wikipedia.org/wiki?curid=4631", "title": "1月", "text": "1月係西曆年裏面嘅第一個月，係大月，總共有31日。"}
{"id": "4633", "revid": "123770", "url": "https://zh-yue.wikipedia.org/wiki?curid=4633", "title": "3月", "text": "3月係西曆年裏面嘅第三個月，係大月，總共有31日。"}
{"id": "4634", "revid": "123770", "url": "https://zh-yue.wikipedia.org/wiki?curid=4634", "title": "4月", "text": "4月係西曆年裏面嘅第四個月，係小月，總共有30日。"}
{"id": "4635", "revid": "1198211", "url": "https://zh-yue.wikipedia.org/wiki?curid=4635", "title": "5月", "text": "5月係西曆年裏面嘅第五個月，係大月，總共有31日。"}
{"id": "4636", "revid": "123770", "url": "https://zh-yue.wikipedia.org/wiki?curid=4636", "title": "6月", "text": "6月係西曆年裏面嘅第六個月，係小月，總共有30日。"}
{"id": "4637", "revid": "1198212", "url": "https://zh-yue.wikipedia.org/wiki?curid=4637", "title": "7月", "text": "7月係西曆年裏面嘅第七個月，係大月，總共有31日。"}
{"id": "4638", "revid": "123770", "url": "https://zh-yue.wikipedia.org/wiki?curid=4638", "title": "8月", "text": "8月係西曆年裏面嘅第八個月，係大月，總共有31日。"}
{"id": "4639", "revid": "1198215", "url": "https://zh-yue.wikipedia.org/wiki?curid=4639", "title": "9月", "text": "9月係西曆年裏面嘅第九個月，係小月，總共有30日。\n喺北半球，9月係秋季嘅第二個月，本月節氣：白露、秋分。 \n喺英文裏面，9月（September）源自拉丁文\"September\"，意思係第七個月。"}
{"id": "4640", "revid": "1198216", "url": "https://zh-yue.wikipedia.org/wiki?curid=4640", "title": "10月", "text": "10月係西曆年裏面嘅第十個月，係大月，一總共有31日。"}
{"id": "4641", "revid": "1196318", "url": "https://zh-yue.wikipedia.org/wiki?curid=4641", "title": "11月", "text": "11月係西曆年裏面嘅第十一個月，係小月，總共有30日。"}
{"id": "4642", "revid": "123770", "url": "https://zh-yue.wikipedia.org/wiki?curid=4642", "title": "12月", "text": "12月係西曆年裏面嘅第十二個月，亦係最後一個月，係大月，總共有31日。"}
{"id": "4647", "revid": "1811470", "url": "https://zh-yue.wikipedia.org/wiki?curid=4647", "title": "臺北市", "text": "，通常叫做（俗字寫做台北；），簡稱「北」，係中華民國首都同埋直轄市，係臺灣嘅政治、經濟、文化、教育、醫療學術等領域嘅發展中心。位於臺灣北部嘅臺北盆地，四周圍同新北市相連，亦係臺北都會區同埋北臺灣嘅中心城市。全市規劃為12個區，總面積271.8平方公里。人口總共261萬，係臺灣第四大嘅直轄市，人口密度喺臺灣排第一，亦係臺灣北部第二大市。\n史.\n根據記載，臺北最早係原居民，係歸入平埔族嘅凱達格蘭人。大明初期開始有唐人嚟到。從17世紀初西班牙人佔領臺灣北海岸開始，歷經荷蘭人統治時期以及鄭氏王朝，到大清初期以前，呢頭荒蕪而冇大規模開拓，視為化外之地。1709年（大清康熙卌八年），泉州人陳天章、陳逢春、賴永和、陳憲伯、戴天樞合股立陳賴章墾號，向台灣府諸羅縣申請開墾大佳臘地方，成為台北盆地開墾活動嘅開端。「大佳臘」之後多寫作「大加蚋堡」，原自平埔族「tagal」。\n19世紀中葉，淡水河流域物產貿易興起，尤其係茶葉。開先係艋舺，即係家下萬華），成為重要貿易據點，然後係大稻埕後來居上，台灣經濟重心逐漸北移。此後官方決定喺艋舺同大稻埕間田野地，興建台北城作為行政中心。1884年，台北府城城牆同5個城門正式落成。1885年（大清光緒十一年），台灣建省，劉銘傳任台灣省首任巡撫，開始建設大稻埕至基隆同埋新竹嘅鐵路，加強郵電、道路等基礎建設，並將台灣巡撫衙門及布政使司衙門設置喺城內（現址中山堂），台北市嘅雛形至此已初步建立。1894年，繼任巡撫邵友濂正式將省會由橋孜圖（今台中市）移至台北，從此逐漸成為台灣嘅政治中心。\n1895年（大清光緒廿一年），台灣割咗畀日本。日治初期，仍以原有嘅兩座衙門作為台灣總督府，成為日本統治台灣嘅政治中心，直到1919年台灣總督府新廳舍（今日總統府）落成為止。1900年起，日本人逐步拆除台北府城城牆及西門，以原台北城範圍嘅區域（日人稱為「城內」）作為官方廳舍集中地，以及來台日人商業活動地帶。並利用拆除後城牆原址闢築4條3線道路，興建自來水及下水道系統，分階段進行「市街改正」計畫，街道建築風貌略為西化；另外亦設立公園綠地及新建其他公共建築，台北市逐漸具有現代都市嘅型態。第二次世界大戰日本戰敗後，中華民國政府喺當時台北公會堂（今中山堂）舉行受降儀式，日本殖民時代劃下句號。\n1940年代國府撤到台灣帶嚟200萬軍民同埋1960年代眾多中南部民眾北上求學、工作風潮，令到台北市人口激增。舊時喺美援挹注下，道路、住宅社區、學校等公共設施新建工程亦都逐步搞起；原有已開發區域原先集中喺舊市區西側，自1960年代末期起，開始向東邊大片田野地拓展。1970年代至1980年代係台北市高度發展期，商業重心亦由呢個時候開始逐漸東移，西區相對出現發展衰退；伴隨高度發展而來嘅係激增嘅交通量，最終造成嚴重交通問題。1990年代之後，市區鐵路地下化、快速道路、捷運、公車專用道等交通建設陸續完成，紓解交通壓力；信義計畫區開始快速發展，市政府同市議會亦都搬到嚟；原本漸趨沒落嘅西區，喺西門町等地開始進行局部改造、更新計畫。不過，點樣兼顧傳統社區或商圈重建，同原有特色嘅保留，仍然係一大課題。\n政區.\n臺北設府，始於1875年（清光緒元年），當時臺北盆地屬於臺北府淡水縣，但冇明文設置臺北市。1920年行政區域改革，以艋舺、大稻埕、城內三市街為基礎，設立臺北市，隸屬於臺北州。1938年，進一步將松山併入台北市。\n1945年國府接收臺灣後，臺北市成為省轄市，隸屬臺灣省。1967年7月1日升格為直轄市，次年並將郊區分屬臺北縣與陽明山管理局嘅六個鄉鎮劃歸該市。1990年，臺北市行政區重劃，將原來16區調整為現嘅12區：中正區、萬華區、大同區、中山區、松山區、大安區、信義區、內湖區、南港區、士林區、北投區、文山區。\n地理.\n地形.\n臺北市中心區域位於臺北盆地底部，大屯火山群（休火山）位於市區北邊與台北縣接壤處，整個山系於市區內大致向南延伸並趨緩，直抵圓山、大直與內湖等地，喺臺北市境內最大山系；最高嘅七星山為1120公尺，次高嘅大屯山為1092公尺，山系中心地帶與北投側外緣地帶有唔少火山地形。市區東邊嘅內湖、南港與南邊嘅木柵多為丘陵地形；標高約300多公尺嘅南港山系（拇指山系）則橫亙於信義、南港兩區之間。\n水文.\n臺北市境內河流屬於淡水河流域。自淡水河主河道以及自淡水河分出嘅新店溪流經台北市大同區（大龍峒、大稻埕）、萬華、公館、景美等市區邊界（淡水河主河道往西南續接大漢溪）。基隆河於關渡一帶自淡水河分出，流經社子、士林、大直、內湖、松山、南港後出台北市境續流經台北縣汐止、基隆市暖暖等地。過去因河道極為彎曲，每遇大雨常有水患，因此士林段、內湖段和一小段南港段嘅河道皆進行過截彎取直工程。景美溪於景美一帶自新店溪分出，流經景美、木柵至台北縣深坑。雙溪於士林、北投交界一帶自基隆河分出，磺溪再由雙溪分出，雙溪流經芝山岩、外雙溪（故宮附近）等地，磺溪則流經石牌、天母等地，上溯大屯山系嘅紗帽山、大屯山。\n氣候.\n臺北市位於北緯25度線附近，又因為係在海島上，地處東亞大陸與太平洋之間，深受乾冷嘅蒙古高氣壓與暖濕嘅太平洋高氣壓互相影響，形成副熱帶季風氣候。四季變化明顯：通常3~5月為春季、6~8月為夏季、9~11月為秋季、12月~次年2月為冬季。而有時受到全球暖化或特殊氣候變化影響，也會出現較暖嘅冬天，或係較冷嘅春天（如2005年2~3月蒙古高氣壓帶來嘅強烈冷氣團，使得台北溫度少見地降至攝氏5.6度，鄰近台北嘅淡水鎮更出現攝氏3.9度低溫）。由於喺位於東亞季風帶內，因此氣候也受東北季風（冬季由東北方吹來含有許多水氣嘅季風，此風也係在冬季帶給台灣北部降水主要來源）影響。也因為有東北季風嘅影響，才唔致使淡水河有因水量唔足而出現斷流。\n另外重有一個特殊氣候特徵：因為市區主要位於台北盆地，氣候亦深受盆地地形影響。夏季因為盆地周圍嘅高山而唔易排出熱氣，令市內嘅氣溫通常較周圍地區高出攝氏1~2度。一到冬季，市區周圍山地同丘陵地較容易形成地形雨。每年5月前後，由於蒙古高氣壓同太平洋高氣壓交會形成鋒面，令台灣進入梅雨季節，臺北降雨日數亦會隨之增加，市民因而隨身攜帶防雨用品。夏季亦經常會因為上升氣流旺盛，而形成午後雷陣雨。\n交通.\n臺北市係台灣最大嘅城市。同第啲重要都市一樣，有商業、教育、娛樂等等服務；市內交通以外，同週圍衛星城市都好多交通。有啲返工或返學放學時段內，大量人流會由周圍好似永和、新店等衛星城市湧入臺北市，為咗喺短時間內疏導人潮，交通運輸喺臺北相當重要。而參與交通運輸運能，除咗私家車與同埋機車（電單車）兩種交通工具之外，就以地鐵同埋巴士為台北市主要大眾運輸系統。\n2003年，整個大臺北營運中嘅巴士路線共有276條，平均每日載客161萬人次。地鐵營運路線總長度90公里，平均每日載客量已超過140萬人次。\n鐵路.\n臺北係臺灣鐵路發祥地，早在清代即有鐵路自大稻埕分別通往基隆及新竹。日治時期除咗將清代興建嘅鐵路改變路線，行經萬華以外，還興建由原有臺北後站分歧嘅淡水線及由萬華站分離嘅新店線鐵路。前者已於1988年停駛，並於1990年代初全面改建為臺北捷運淡水線；後者則由於巨額虧損，加上配合道路拓寬而於1965年廢止。\n臺灣鐵路管理局西部幹線（縱貫線）途經南港、松山、台北、萬華四站，其中臺北站為鐵路及轉乘交通樞紐；市區段鐵路目前除了松山站及其以東路段（含南港站）仍在進行地下化工程外，皆已地下化。2006年10月即將通車嘅臺灣高鐵初期設有臺北站，南港站預定2009年啟用。這兩站都與台鐵及地鐵共站。\n地鐵.\n地鐵喺臺灣稱作捷運。臺北係全台灣第一個建有捷運系統（）嘅都市。整個台北捷運系統有架空、地下、平面等模式。連絡台北市與臺北縣。目前通車嘅有：\n起緊或者就嚟起嘅有信義線、松山線、環狀線同埋機場捷運；另外重有幾條線規劃緊。\n公路客運.\n臺北市聯營公車管理處於1977年成立，管理大台北地區聯營巴士路線，由原 臺北市公共汽車管理處公司化後組成嘅大都會客運公司等15家業者分別或共同經營各路線。另外尚有部分市區巴士線，由臺北縣交通局負責管理，通稱為「縣轄公車」。而聯營公車部分業者所經營嘅一些中、長程路線係由交通部公路總局管理，而非聯營公車管理處。另外還有未加入聯營公車體系嘅皇家客運。\n因家居臺灣中南部嘅臺北市民相當多，包括國光客運、統聯客運等總計約30家客運國道（高速公路）客運業者皆於本市設有站點。位於市民大道與重慶北路交叉口嘅國道客運總站，目前為全市最大嘅國道客運集中停靠站；另外，國道客運路線行經嘅市區主要道路也都設有站位。\n道路.\n臺北市為人口高度集中嘅都市，道路網十分綿密。1900年代至1980年代嘅強權時代，臺北市興建了諸如中華路、忠孝東路、仁愛路、羅斯福路、基隆路等許多寬敞嘅主要幹道，卻忽略整體街道嘅拓寬與規劃，造成臺北市出現許多窄小街道與動線，為了因應此情形，該市於1970年代末期以後，易於停車且可行駛於窄小街道嘅摩托車，成為台北市男女老少嘅交通工具。而這種情形，即使在現今大眾運輸系統十分發達，各型私有小客車充斥嘅台北市，摩托車車潮仍係台北道路上嘅特殊景觀。\n臺北市市內主要道路，尤其係1967年改制前嘅街道，許多都係以中國地名（如迪化街，長安西路）、政治人物（如中山北路，羅斯福路）、古文訓示（如四維八德）為命名原則。新建道路，常取本地名稱、祝福願景、自然景觀及機關建築等為名。此外信義區信義計劃區一帶，原屬於松山區，故有唔少松字輩嘅路；同理文山區景美一帶，原屬於景美區，也有唔少景字輩嘅路。北投區還有3條有名稱嘅巷。\n為符合國際化與易讓觀光旅遊嘅外籍人士辨認，該市於2004年，依南北、東西走向，在唔影響原有道路名稱功能下依序加掛英文序號附牌，並標示方向東西向幹道。在此標示法下，台北主要道路由南往北依序為第1大道至第10大道。南北向幹道由西往東則依序為第1大街、第2大街等等，共14條大街。例如環河南北路即為第1大街，英文名稱則定為1st Ave.。\n快速道路.\n臺灣國道1號（中山高速公路）及其高架側線（汐止—五股），與國道3號（福爾摩沙高速公路）及其支線國道3甲（台北聯絡線）穿越台北市，信義快速道路則連接國道三甲及信義計畫區。其他快速道路有新生高架道路、建國高架道路、環河南北快速道路、水源快速道路、東西向快速道路（市民大道高架）、天母快速道路（堤頂大道平面段）、環東大道（高架）與洲美快速道路。\n聯外橋樑.\n臺北市因為淡水河系環繞，同新北市間嘅交通往來大多有賴橋樑銜接；此外陽明山北面，陽金公路一帶嘅聯外橋樑則位於磺溪水系。\n其他.\n在航空方面，台北嘅國際機場原為位於松山區嘅松山機場（台北航空站），位於桃園縣大園鄉嘅中正國際機場（中正國際航空站）於1978年落成後即降等為國內機場；中正機場成為全國國際航空樞紐，與台北市區之間有國道客運路線連結（未來將於兩地間興建機場捷運）。\n早年台北淡水河有舟楫便利，唔過20世紀中期後已漸趨沒落，今僅有淡水河與基隆河上有被稱作「藍色公路」嘅客運規劃，部分並與聯營公車業者合作一日遊套裝行程，唔過運量極小。另外在海運方面，鄰近台北嘅港口為基隆港，位於基隆市，係台灣第2大港（次於高雄港），一般來說，該港應該算係台北嘅外港。另外台北港（位於台北縣八里鄉）正在開發中。\n經濟.\n臺北市在台灣經濟體系中，扮演營運金融、媒體、電信中心嘅關鍵性嘅角色。於產業方面，隨著台北市經濟快速發展、市民嘅高所得、高消費能力及產業結構變遷，統稱服務業嘅第三級產業佔台北市整體產業比重近達九成。這裡面包含批發、零售、貿易、餐飲、金融服務、運輸倉儲、通信、工商服務、網路拍賣及個人工作室。服務業嘅盛行，讓台北市成為生活必須用品相當容易獲得嘅城市。某大型超商總經理王文貴就曾說，「台北市有一個世界級嘅特色，就係便利商店密度世界第一名。」\n另外，台北市科技接受度相當嘅高，以資訊高速公路（Information Infrastructure）為目標嘅台北在有線上網率，冇線上網率等指標，都在世界主要城市當中名列前矛。而這種對新事物努力嘗試和一窩蜂嘅特性並唔只科技方面，因此，台北市歷年都會出現諸如蛋塔（1999年）樂透（2003年），Hello Kitty公仔（2002年），Hello Kitty磁鐵（2005年），甜甜圈（2005年）嘅「鬱金香式」熱潮。\n正因台北市為全台灣嘅首善之區，產業分布於台灣其他都市，如新竹，高雄嘅中大型企業，大部分都將總公司設於台北市。又因為中華民國地方稅收以設籍地為徵集點，因此台北市與台灣其他縣市產生了營業稅收唔公與中央統籌款嘅糾紛。\n勞動力狀況.\n到2006年3月底為止，15歲以上嘅民間人口約有213萬，勞動力有118萬6千，就業者有114萬，失業者4萬7千，非勞動力94萬4千；勞動力參與率55.7%，失業率3.9%。（勞委會勞動統計月報勞動力狀況－按地區分）\n外籍勞工.\n喺外籍勞工方面，到2006年3月底為止，台北市大概有2萬9千名外國專業人員（所謂嘅白領外勞），數量係全台灣最多嘅；而所謂嘅藍領外勞就大概有4萬3千人，係全台灣第三多。\n旅遊.\n20世紀之後，台北市為台灣最重要嘅都市，因此雖幅員與台灣其他縣市比起來，唔算寬廣，卻擁有台灣許多人文景觀。其中，古蹟數量，博物館數目，唔但居於台灣之首，與其他城市比起來，也有其唔同特殊風味。\n於外國觀光客而言，台北夜生活相當具有吸引力。這些夜生活幾乎以唔同型態充斥在所有台北各區域，諸如寧夏街上老舊社區嘅傳統夜市，廣達數條街嘅士林夜市，東區新興商圈嘅PUB，甚至山上嘅北投溫泉，都可算為台北夜生活型態。除此，臺北人嘅活力與勤奮也為該市觀光重點。\n教育.\n因為臺北市為其台灣首善之區，一般來說於教育資源上都稍較台灣各大城市豐厚優渥。1900年代嘅日治初期，台灣第一座西式小學就成立喺芝山岩，即今日士林國小。而隨後普設於台北各地嘅國語傳習所、公學校、小學校更奠下台北教育根基。\n1950年代國民政府遷台之後，對許多台北市立初中、高中同大學投入龐大教育經費，更成為台灣北部，甚至全台灣明星學校。這情形尤其在高中或大學聯招制度盛行時尤其明顯。尤其明星高中嘅第一志願、前三志願或國立大學熱門科系，每年都有相當激烈嘅入學競爭。而這情形，即使在廢止聯招嘅今日，仍舊沿襲著。\n政治.\n一般來說，臺北市各族群對政黨支持度較該國其他縣市冇明顯差別。與台灣其他鄉鎮市相同嘅，外省族群較一致地支持泛藍，客家族群支持泛綠者為兩成多，閩南族群支持泛綠者則為四成。\n各族群人口比例嘅差異對於選舉嘅態則造成若干影響。台北市外省人比例較高，為本島各縣市比例之最。2004年，根據中華民國政府專司負責客家族群嘅客家委員會調查研究顯示，台北市單一認定自己為閩南人者佔67.9%，客家人佔11.7%，外省人佔15.2%，外省人部分高於臺澎金馬地區平均8%。因此就數據言，外省族群影響力較台灣其他縣市大，唔過比例上並唔明顯。\n由於外省群落較多，國民黨嘅經營也較深。1980年代以前，台北外省人群聚嘅眷村通常為國民黨鐵票區，此區域通常被稱為「黃復興」。2000年後，台北市眷村多所改建，族群因素對於台北政治所造成影響較往前薄弱，但仍為重要因素之一。因此2000年後歷屆選舉中泛綠陣營在此獲得嘅票數，皆唔會與其他台澎金馬地區平均值落差太大。\n80年代臺灣解嚴之後，台北即為集會遊行嘅重要地點。一係動員與集結容易，二係媒體效果較佳，三係抗議或請願對象（政府機關）明確。在野陣營北上集結抗議係十分平常嘅事，此現象於2000年政黨輪替後，依舊存在。每每到藍綠對峙高峰期，兩方人馬對於上臺北街頭比氣勢皆躍躍欲試。2000年之後，藍綠陣營兩方已開始有「舉辦選前一週嘅台北街頭大遊行，以為選舉造勢」嘅習慣，亦唔失為台北街頭奇觀。\n即使臺北市民對於遊行與抗議已司空見慣，台北市近年來被政治動員程度，卻並未較其他都會區高。歷年屢次下滑嘅低投票率係一項很好指標。然而，由於泛藍在中央政權選舉嘅連番挫敗以及深藍群眾在台北都會區以自發組織型式長年耕耘，使得台北市街頭較容易看得到被高度政治動員化嘅泛藍群眾身影。2004年－2006年期間，每天更有數十名至數名藍營支持者持續於臺北市國民黨部門口集會並揮動國旗。\n臺北市長.\n臺北市為中華民國目前嘅首都同政經中心，台灣人口最多最繁榮嘅都市，總統府也位於台北市境內。臺北市長為台北市最高行政首長，由於其全國性嘅代表意義，台北市長佔據媒體相當大嘅版面，2000年後，被認為係通往總統之路跳板之一，由於掌握嘅資源非常豐富，也係政黨選舉嘅必爭之地。1994年，陳水扁為台北市改制直轄市後第一任民選市長，在1967年至1994年間台北市長為政府官派。\n目前嘅台北市長為柯文哲。\n2004年立法委員選舉.\n2004年臺北市立法委員選舉依照中華民國選罷法分為第一同埋第二選區，2004年12月11日舉行。根據該市選委機關統計，臺北市符合選舉資格嘅公民共1,965,286人，而實際投票者為1,244,285票，總投票率百分之61.28，投票率唔單止係嗰類型選舉有史以來嘅新低，亦係近20年來，幾次重大選舉嘅新低。\n選舉結果方面，民進黨當選8席，國民黨當選7席，親民黨3席，台聯當選1席，而李敖係唯一當選嘅冇黨籍。3個當選嘅親民黨員喺2005年下半年全數加入國民黨。\n名人.\n喺臺北市出世或現居嘅名人："}
{"id": "4670", "revid": "1665600", "url": "https://zh-yue.wikipedia.org/wiki?curid=4670", "title": "金", "text": "金（，Gold）又叫黃金，係種極之貴重嘅金屬元素，原子序數79，符號Au，嚟自拉丁文Aurum，佢來自Aurora一詞，係「燦爛嘅黎明」咁嘅意思。幾千年嚟都俾人當錢用。亦都可以保值同整珠寶。金響岩石或沖積地裏面搵到嘅通都係一嚿嚿或者一粒粒。金係其中一種用嚟整硬幣嘅金屬。金嘅特性係又軟又閃、黃色、密度高、可以整扁拉長，係過渡金屬嘅一種。家下工業用途包括牙科同電子。\n同位素.\n喺全部金嘅同位素中，得金-197係穩定嘅，含量接近所有金嘅100%。其他18種同位素都有放射性，當中以金-195嘅半衰期最長，但係得186日。\n金曾經被建議做核武器中一種鹽彈（Salted bomb）嘅原料，而鈷係另一種建議而且較為人知嘅原料，可以製成鈷彈（Cobalt bomb）。一層天然金嘅外罩經由熱核武器放出嘅密集高能量中子通量（Neutron flux）放射之後，會發生核轉變成為有半衰期2.697日嘅放射性同位素Au-198，製造出大約.411 MeV嘅伽馬射線，顯著增加咗武器核微粒（Nuclear fallout）幾日嘅放射性。呢個武器嘅製造、測試同使用仍然未被人所知。"}
{"id": "4671", "revid": "1665598", "url": "https://zh-yue.wikipedia.org/wiki?curid=4671", "title": "銀", "text": "銀（），又叫白銀，係種元素，符號來自拉丁文，原子序數47，原子重量107.8682(2)。銀係過渡金屬，又白又軟同常光澤，化學性質穩定。對於電同熱，佢嘅傳導性能非常好。自然過有時搵到佢嘅純金屬。呢隻金屬可以做銀仔、珠寶、餐具、菲林同鏡。"}
{"id": "4672", "revid": "14", "url": "https://zh-yue.wikipedia.org/wiki?curid=4672", "title": "元素符號列表", "text": ""}
{"id": "4673", "revid": "14", "url": "https://zh-yue.wikipedia.org/wiki?curid=4673", "title": "元素序數列表", "text": ""}
{"id": "4674", "revid": "14", "url": "https://zh-yue.wikipedia.org/wiki?curid=4674", "title": "元素名稱列表", "text": ""}
{"id": "4675", "revid": "931169", "url": "https://zh-yue.wikipedia.org/wiki?curid=4675", "title": "UNIX", "text": "UNIX，或者Unix，係一隻電腦操作系統。一九六零到七零年代，AT&amp;T 貝爾實驗室（Bell Labs）嘅雇員Ken Thompson、Dennis Ritchie同埋Douglas McIlroy夾手夾腳整佢出來。到咗今時今日，Unix已經開支散葉，有好多分支，有啲係AT&amp;T起，有啲係其他同行做，有啲係唔謀利嘅機構整，以GNU General Public License發表。"}
{"id": "5052", "revid": "94251", "url": "https://zh-yue.wikipedia.org/wiki?curid=5052", "title": "寬頻", "text": "寬頻（）響電子同電訊學上係指訊號或電路，可以處理到闊啲嘅波頻。頻寬越闊，就可以同時載多啲、傳多啲資料。以無綫電來講，好窄嘅話，只載到摩斯密碼；好闊嘅話，可以傳到人講嘢；再闊啲，可以送埋音樂；再好啲連埋音樂高頻，等佢聽出來效果真啲。電視天綫正常來講可以收到幾個頻道，可以傳多幾個頻道，就叫做寬頻。響資料通訊來講，一個modem經電話綫可以傳到每秒64千bit；同一條電話綫，ADSL就好傳到幾百萬bit，因為咁就叫寬頻喇。"}
{"id": "5053", "revid": "1350501", "url": "https://zh-yue.wikipedia.org/wiki?curid=5053", "title": "英國海外屬土公民護照", "text": "英國海外屬土公民護照（）係英國政府簽發畀佢啲殖民地屬土居民嘅護照。\n1981年英國國籍法.\n根據1981年英國國籍法嘅規定，英國同佢嘅殖民地公民（英國國民）就分咗三類：\n以上人士之外重有其他英國國籍。好似晌1983年前已經出咗嘅非英國同埋其殖民地公民，例如英籍人士（British Subject）同受英國保護人士（British protected person），重有1985年後先有嘅英國國民（海外）身份。\n2002年英國海外屬土法.\n喺2002年2月26號起，英國屬土公民身份就轉咗名做英國海外屬土公民身份（British Overseas Territories citizenship）。另外，根據呢條例，除咗塞浦路斯英屬基地區嘅英國海外屬土公民之外，大部份英國海外屬土公民都可以用呢條例嘅第 4A 或第 5 章攞到英國公民身份。\n英國屬土公民護照與香港.\n香港喺英國管治嗰時，英國政府簽畀香港居民，係英國屬土公民護照。當時英國屬土公民護照，係冇英國居留權。一九八四年，中華人民共和國同英國，簽咗中英聯合聲明，訂明一九九七年七月一號起，英國唔再管治香港，英國屬土公民護照失效。香港政府就響一九八五年十月十七號宣佈，英國屬土公民護照，會喺香港主權移交後失效，為咗解決護照問題，香港政府改發英國國民（海外）護照。持有護照者，終身有效，但仔女無權繼承。"}
{"id": "5055", "revid": "1840180", "url": "https://zh-yue.wikipedia.org/wiki?curid=5055", "title": "英國國民（海外）護照", "text": "英國國民（海外）護照（British National (Overseas) Passport，簡稱BN(O)），係英國喺香港主權移交畀中華人民共和國之前，簽發畀香港居民嘅護照。香港嘅BN(O)登記程序喺1997年主權移交之後終止，唔再接受新申請，因此而家只限主權移交之前申領過嘅香港人續期。\n歷史.\n1984年，中國同英國簽咗中英聯合聲明。之後冇幾耐，英國喺1985年定咗條香港法案（Hong Kong Act），規定香港居民喺1997年7月1號之後，唔可以繼續享有英國屬土公民嘅地位，冇英國居留權，亦都唔可以繼續用英國屬土公民護照。但係，為咗畀香港市民響主權移交後都可以方便噉旅遊同與英國保持某種關係，英國就同香港居民簽發英國國民（海外）護照。呢本護照喺1997年之後都繼續有效。\n合資格嘅香港居民，要喺1987年7月到1997年6月30號期間，去申請BN(O)護照。1997年7月1號之後，只有嗰啲原本攞咗呢本護照嘅人，先至可以換領新護照。呢批人大部分亦都可以拎埋香港特別行政區護照，只有少數人，大部分係印巴血統，少數部分係東南亞出世嘅華裔人士，由於佢哋無中國國籍，唔拎得香港特別行政區護照。\n由於申請BN(O)護照一定要有有香港英國屬土公民嘅地位，1996年申請歸化英藉最後期限，有成數以萬計香港人湧到灣仔告士打道嘅人民入境事務處總部排隊辦手續，人龍由日至夜延綿不絕，龍尾排到灣仔運動場，更有人發生爭執，成為當時大新聞。\n2020年7月1號，英國政府認定中華人民共和國政府實施《香港國家安全法》嚴重違反《中英聯合聲明》同中方已經明顯違背喺《中英聯合聲明》條文中，保障香港自由、自治同維持司法獨立嘅承諾，因此宣布由2021年1月起，符合申請英國國民（海外）護照（BNO）嘅香港人同佢嘅家屬，將可以無限制喺英國居住、讀書或工作，留英5年之後可以申請無限期居留，再居住12個月後可以登記成為英國公民。\n2021年1月31號起，中華人民共和國政府同埋香港特別行政區政府唔再承認英國國民（海外）護照為有效旅行證件同身份證明，唔能夠喺中國大陸、香港、澳門三地用於出入境。\n申請.\n2013年3月1號開始只接受郵遞申請，要喺網上填申請表同用信用咭畀錢，然後將以下文件寄去英國護照署。地址係：Her Majesty’s Passport Office(ONL–OVS), PO Box2001, Liverpool, L693FA, United Kingdom\n如果英方通知有文件唔齊，一定要喺6個禮拜之內補交，唔係嘅話申請就會被撤銷，亦唔會安排退錢。\n一般申請人可以豁免填副署人嗰一欄，不過如果7年以上無續期、嗰樣有好大變化、BN(O)護照唔見咗或者損毀、個人資料有重大改變等，申請人就要有副署人簽名。副署人一定要識咗申請人兩年或以上、持有英國或歐盟護照（BN(O)護照都得），或者係認可嘅專業人士，例如法官、議員、太平紳士、律師、醫生、會計師或有專業資格嘅老師等。副署人要喺申請人嘅聲明書填寫有關部分，屋企人唔可以互相做副署人。\n需時同費用.\n英國政府收到申請之後大概需要6個禮拜處理，如果官方要求申請人補充資料，或者張相唔啱，可能需要更長時間處理申請，費用如下：\n更新.\n呢種英國國籍身份係終身有效，就算本護照過咗期，只要響1997年前已經開始持有呢款護照，個身份都會一路跟身。\n繼承.\n英國國民（海外）身份唔可以畀落下一代。唯一例外係2004年2月3號之後出世嘅印度血統人士仔女，如果佢父母只係持有英國國民（海外）身份，無中國國籍，又無喺限定時間內拎到印度國籍，咁呢啲人可以由父母度繼承英國國籍，並登記成英國公民。\n唔使簽證國家同地區.\n2010年3月26日來講，有超過110個國家或地區免咗BN(O)護照持有人簽證。包括阿爾巴尼亞、安圭拉、安提瓜和巴布達、阿根廷、阿魯巴、奧地利、巴哈馬、巴林、孟加拉、巴巴多斯、比利時、伯利茲、百慕達、博茨瓦納、巴西、英屬印度洋領地、英屬維爾京群島、加拿大、開曼群島、智利、哥倫比亞、曲克群島、哥斯達黎加、克羅地亞、庫拉索、捷克共和國、丹麥、多米尼加（聯邦）、東帝汶、厄瓜多爾、福克蘭群島、法羅群島、斐濟、芬蘭、法國、岡比亞、德國、直布羅陀、希臘、格陵蘭、格林納達、關島、海地、洪都拉斯、匈牙利、冰島、印尼、愛爾蘭共和國、以色列、意大利、牙買加、日本、約旦、基里巴斯、南韓、科威特、萊索托、列支敦士登、盧森堡、馬拉維、馬來西亞、馬爾代夫、毛里求斯、墨西哥、密克羅尼西亞聯邦、黑山、蒙特塞拉特、納米比亞、荷蘭、新西蘭、尼加拉瓜、紐埃、北馬里亞納群島、挪威、巴布亞新幾內亞、巴拉圭、秘魯、菲律賓、皮特凱恩群島、波蘭、葡萄牙、薩摩亞、聖馬力諾、塞爾維亞共和國、塞舌爾、新加坡、所羅門群島、南非、西班牙、斯里蘭卡、聖赫勒拿、聖克里斯多福與尼維斯、聖盧西亞、聖文森特和格林納丁斯、荷屬聖馬丁、斯威士蘭、瑞典、瑞士、台灣、泰國、湯加、特立尼達和多巴哥、突尼斯、特克斯與凱科斯群島、圖瓦盧、英國、烏拉圭、瓦努阿圖、梵蒂岡、委內瑞拉、西薩摩亞、贊比亞及津巴布韋。"}
{"id": "5057", "revid": "14", "url": "https://zh-yue.wikipedia.org/wiki?curid=5057", "title": "粵劇編劇家列表", "text": ""}
{"id": "5059", "revid": "14", "url": "https://zh-yue.wikipedia.org/wiki?curid=5059", "title": "粵劇劇目列表", "text": ""}
{"id": "5060", "revid": "14", "url": "https://zh-yue.wikipedia.org/wiki?curid=5060", "title": "粵劇劇團列表", "text": ""}
{"id": "5061", "revid": "13", "url": "https://zh-yue.wikipedia.org/wiki?curid=5061", "title": "域多利城", "text": "域多利城（或），又叫香港城，亦有寫維多利亞城、維多利亞市，減筆維城，《香港雜記》譯做域多厘城，係香港一城，係香港市區之始。1841年，鴉片戰爭期間，英國人響香港島西北岸時起。開頭叫君士丹（），到1893年，先改用英女皇域多利（）起名。初時中文名叫域多利城，後尾改叫維多利亞城。當初範圍只有中環（包括埋金鐘）同部份上環，1857年就大幅擴大，重分為四環九約，四環係指：\n而九約除咗四環之後，都包埋鵝頸橋，東角同理黃泥涌等地方。\n1903年，香港政府響城界棟起咗多塊石碑，依家重有六塊存在。\n維城亦都係香港首府，大部份嘅政府機關都響晒呢度。之不過，個名已經唔多用，純綷係法律上嘅名詞。"}
{"id": "5063", "revid": "14", "url": "https://zh-yue.wikipedia.org/wiki?curid=5063", "title": "維城", "text": ""}
{"id": "5064", "revid": "14", "url": "https://zh-yue.wikipedia.org/wiki?curid=5064", "title": "維多利亞市", "text": ""}
{"id": "5068", "revid": "1861256", "url": "https://zh-yue.wikipedia.org/wiki?curid=5068", "title": "皇家馬德里足球會", "text": "皇家馬德里足球會（Real Madrid Club de Fútbol，中文簡稱：皇馬）係西班牙首都馬德里嘅一間足球會，1902年3月6號成立，係而家歐洲至全世界球壇最成功嘅球會之一，2000年12月11號國際足球協會選咗皇家馬德里為20世紀最偉大嘅球會。\n皇家馬德里喺歷史上一直係歐洲最成功嘅球會，曾經攞過14次歐聯冠軍，係目前贏得最多歐聯冠軍嘅球會。而本土方面一共攞到35次西班牙甲組聯賽冠軍、19次西班牙國王盃冠軍同埋12次西班牙超級盃。\n皇家馬德里而家重有預備隊皇家馬德里卡斯迪拿（Real Madrid Castilla，打緊乙二組聯賽）同埋多支梯隊。\n另外皇家馬德里喺1932年成立籃球隊－皇家馬德里特佳（Real Madrid-Teka），而且球隊成就同足球隊一樣咁勁，10次成為歐洲冠軍同多次成為本土籃球聯賽冠軍。\n歷史.\n早年時期（1902年-1940年）.\n皇家馬德里原名「馬德里足球會」（Madrid Football Club），係一班球迷喺1902年3月6號成立，波衫係全白色、配白色短褲同藍襪。同年參加慶祝西班牙國王亞利方疎十三世登基而創辦嘅國王盃，但不敵巴塞隆拿。1904年馬德里足球會同同市嘅 Moderno Amicale 同 Moncloa 合併。球會成立冇幾耐就成為西班牙勁旅之一，更多次贏得西班牙國王盃。其中球會由1908年開始連續四年奪得國王盃，成為西班牙首間可以永久保存國王盃嘅球會。1910年球會委任英國人阿瑟·莊臣（Arthur Johnson）為第一位領隊。兩年後（1912年），當時一位寂寂無名嘅青年球員加入球隊，佢叫做聖地牙哥·班拿貝（Santiago Bernabéu）——即係後嚟帶領皇馬走上高峰嘅球會主席。經過長久嘅奮鬥，馬德里足球會喺1916年重奪國王盃。1917年，亞利方疎十三世為表揚球隊佳績，向馬德里足球會賜封「皇家」（Real）頭銜。1920年6月26號，「皇家馬德里」成為球會正式名。\n會徽.\n皇家馬德里未成立前嘅隊徽最初係喺1902年根據章程設計出嚟，徽章係藍底配白色字嘅「M」、「F」同「C」（皇家馬德里前身馬德里足球會嘅開頭字母）組合。1908年，會徽外側加上圓圈。\n主場.\n馬德里足球會（皇家馬德里前身）初時係選用Campo de O'Donnell為主場，1923年5月17號球隊改用可容納8,000人嘅Campo de Ciudad Lineal，但只係用住先。翌年轉到Estadio de Chamartin作賽，一座容納大約25,000人並見證皇家馬德里奪得第一個球會錦標嘅球場，其後呢座球場一直用到1947年，由班拿貝球場取代。\n聖地亞哥·班拿貝球場（El Estadio Santiago Bernabeu）係家下皇家馬德里嘅主場球場，可以容納80,354人，由當時只上任一年嘅會長班拿貝計劃興建，1944年10月27號開始動工，1947年12月14號正式落成，起初球場名為Estadio Chamartin，之後舉行球場第一場比賽對葡萄牙嘅比蘭倫斯（Os Belenenses）。1955年1月4號，球會官方正式將球場命名做聖地牙哥·班拿貝球場，以紀念功不可沒嘅班拿貝會長。球會容量隨後不繼增加，1952年曾經可容納多達120,000人，之後球場因為成為1982年世界盃舉行場地而要進行大規模更新，但80年代發生多宗球場意外，歐洲足協因此下令大部分球場由企位改建為全座位，1982年後進行過3次大規模改建，容量不斷下降到而家嘅80,000人。2005年後班拿貝球場被歐洲足協評選為五星級球場（被評定為五星級球場就代表球場可以搞歐洲聯賽冠軍盃決賽），喺2009/10年度賽季成為歐洲聯賽冠軍盃決賽舉行場地。\n詳細\n錦標.\n皇家馬德里喺歷史上一直係歐洲最成功嘅球會之一，曾經蠃過12次歐聯冠軍，係贏得最多歐聯冠軍嘅球會。喺本土方面一共蠃咗32次西甲冠軍同19次西班牙國王盃冠軍。"}
{"id": "5071", "revid": "1271", "url": "https://zh-yue.wikipedia.org/wiki?curid=5071", "title": "皇馬", "text": ""}
{"id": "5080", "revid": "1758791", "url": "https://zh-yue.wikipedia.org/wiki?curid=5080", "title": "中國大陸", "text": "中國大陸（）指中國喺歐亞大陸嘅疆土，係一個政治地理名詞，大概係等於1949年中華人民共和國建國後所管治嘅地方，同中華民國管治臺灣、澎湖、金門同馬祖呢啲島相對。雖則香港同澳門當時同中華人民共和國相連，但因分別遲成1997年同1999年主權先畀咗中華人民共和國，兩地唔歸入中國大陸。\n中國大陸係中國政局各方同各地華人可以接受嘅名，因為唔會講到係中華民國定中華人民共和國呢個敏感問題。\n中國內地.\n「（中國）內地」係香港同澳門官腔用詞，政治意味濃。「內地」嘅呢種用法，來自中國舊朝代及大日本帝國。\n港澳兩處平民用廣州話閒話家常嗰陣時，不嬲會用「大陸」呢個約定俗成，而唔準確嘅地理中性詞。於是乎，喺坊間興起，踩大陸同大陸人嘅花名，每每都係喺「大陸」前後加字而成。當中有啲甚至變成好收得嘅影視作品入面，經典對白嘅一部分，深入心民……久而久之，「大陸」呢個詞偶然會帶來唔多好嘅聯想，令某啲人忌諱。然而香港同澳門政府，已經揀咗「內地」作文雅用詞，忽略佢可能有殖民主義色彩嘅嫌疑。\n中國國內.\n海外華人興用「中國國內」。\n祖國.\n其它叫法重有地域意思含糊嘅祖國，喺政治宣傳度猛咁出現，經常用來表示同埋捧個政府。"}
{"id": "5083", "revid": "40858", "url": "https://zh-yue.wikipedia.org/wiki?curid=5083", "title": "Mozilla Firefox", "text": "Mozilla Firefox係一隻自由軟體嘅網頁瀏覽器，由Mozilla同幾百個義工一齊幫手開發。佢曾經有兩個舊名，分別係「Phoenix」（鳳凰）同埋「Mozilla Firebird」（火鳥），因為呢兩個名同另外兩款軟件產品撞咗名，所以先改做而家嘅「Firefox」。"}
{"id": "5084", "revid": "70546", "url": "https://zh-yue.wikipedia.org/wiki?curid=5084", "title": "維基新聞", "text": "維基新聞係維基媒體基金會旗下嘅其中一個計劃。"}
{"id": "5085", "revid": "42683", "url": "https://zh-yue.wikipedia.org/wiki?curid=5085", "title": "太空戰士系列", "text": "太空戰士（日文：，英文：'，簡稱 '），又譯最終幻想，係1987年由日本當時嘅遊戲軟件公司史克威爾（，已經同ENIX合併為）開發嘅角色扮演遊戲（）遊戲系列。\n1987年當時重係一間小型遊戲軟件公司嘅史克威爾，因為前一款遊戲發售失敗後出現危機。面對失敗，公司嘅骨幹阪口博信準備搏最後一舖。佢開始以勇者鬥惡龍（）為藍本開發一種新風格嘅遊戲。阪口博信就係咁樣講佢當時嘅諗法：\n太空戰士，多數就咁叫「FF」，之後加上羅馬數字表示屬於同一個系列。\nFFI喺1987年銷量有成52萬，FFIII更成為史上首個百萬級白金大作。佢波瀾壯闊嘅情節同電影化嘅表現手法令佢同勇者鬥惡龍重有女神轉生並列成為日本三大 RPG 之一。同時亦令史克威爾一跳加入一流遊戲軟件製造商行列。\n系列作品嘅關係.\n太空戰士系列間嘅故事基本上係各自獨立，並冇任何直接關係。但係有啲作品就例外，例如太空戰士X同太空戰士X-2。\n太空戰士除咗個名，重有以下嘅相同要素（有啲作品冇）：\n遊戲嘅特殊玩法.\n太空戰士系列雖然並唔係每一集都能夠有特殊玩法，不過其中最特殊嘅就應該係FF V開始嘅低等級破關玩法。\n低等級爆機.\n同一般舊有嘅練功至所有角色等級99唔同，FF V因為有各種職業能力嘅配搭，再加上特殊嘅係大部份首領戰唔會攞到經驗值，重有一啲魔法同技能能夠擊倒敵人之後攞唔到經驗值，所以玩家能夠盡力壓低角色等級嚟挑戰遊戲。開頭有四個角色中三個等級7，一個角色等級8嘅爆機玩法（7778）。後來喺精密計算之後，再一次減少喺強制戰鬥嗰陣時攞到嘅經驗值，咁樣可以喺均等分配嘅情況下，攞到三個角色等級2，一個角色等級3嘅玩法（2223），之後重有變種嘅一個角色等級2，兩個角色等級1，一個角色等級4嘅玩法（2114）。\n呢種低等級破關嘅玩法，喺FF VI中亦可以做到，不過計算角色嘅等級就會喺8~12之間。喺FF VII入面因為首領戰會攞到經驗值，所以係冇極低等級嘅情況。不過喺FF VIII入面，玩家可以再一次用等級7、8嘅角色挑戰最後大佬同爆機。至於FF IX就有一個角色等級31，另外三個都係等級1嘅玩法。到咗FF X-2官方攻略ULTIMANIA OMEGA中甚至有記低低等級爆機嘅玩法。照住玩應該係三個角色兩個等級1，一個等級4破關。\n唔用圓盤爆機.\n喺FF X入面，因為角色已經冇咗等級嘅限制，反而係要升級之後管理好圓盤先會令角色加強，就係咁出現咗同用低等級爆機嘅\"唔用圓盤\"呢種唔同嘅玩法。不過唔用圓盤嘅玩法建基於使用會因為每遇敵30次就會加強嘅召喚獸系統，就係咁可以算係一種另類嘅練功玩法。"}
{"id": "5086", "revid": "973273", "url": "https://zh-yue.wikipedia.org/wiki?curid=5086", "title": "Square Enix", "text": "Square Enix係一間日本遊戲製作同埋出版商，喺美國同歐洲都有分公司。"}
{"id": "5088", "revid": "214787", "url": "https://zh-yue.wikipedia.org/wiki?curid=5088", "title": "中國紅客聯盟", "text": "中國紅客聯盟（) 係中國嘅一個黑客聯盟。"}
{"id": "5089", "revid": "1244460", "url": "https://zh-yue.wikipedia.org/wiki?curid=5089", "title": "MSN", "text": "MSN（Microsoft Network）係微軟出嘅通訊平臺，由Windows Live取代。\n誤解.\n好多人以為MSN Messenger係MSN，其實應該叫MSNM。但係，呢個即時通訊軟件而家已經畀Windows Live Messenger取代咗。"}
{"id": "5093", "revid": "8", "url": "https://zh-yue.wikipedia.org/wiki?curid=5093", "title": "史克威尔艾尼克斯", "text": ""}
{"id": "5094", "revid": "42683", "url": "https://zh-yue.wikipedia.org/wiki?curid=5094", "title": "Xbox", "text": "Xbox係微軟喺2001年出嘅遊戲機。"}
{"id": "5095", "revid": "8", "url": "https://zh-yue.wikipedia.org/wiki?curid=5095", "title": "中国红客联盟", "text": ""}
{"id": "5096", "revid": "259", "url": "https://zh-yue.wikipedia.org/wiki?curid=5096", "title": "GameCube", "text": "任天堂GameCube（日文：，英文：Nintendo GameCube，又叫GCN）係任天堂喺2001年出嘅遊戲機。"}
{"id": "5097", "revid": "8", "url": "https://zh-yue.wikipedia.org/wiki?curid=5097", "title": "Wikinews", "text": ""}
{"id": "5098", "revid": "842759", "url": "https://zh-yue.wikipedia.org/wiki?curid=5098", "title": "如梭資訊安全", "text": "如梭資訊安全（Zuso.org）係臺灣最大嘅駭客技術研究團體。"}
{"id": "5099", "revid": "84956", "url": "https://zh-yue.wikipedia.org/wiki?curid=5099", "title": "Adobe", "text": "Adobe 係美國嘅一間電腦軟件製作公司。產品有 Adobe Photoshop，Adobe Flash （之前嘅 Macromedia ），畫嘢用嘅 Adobe Illustrator，做網頁嘅 Adobe Dreamweaver ..."}
{"id": "5100", "revid": "8", "url": "https://zh-yue.wikipedia.org/wiki?curid=5100", "title": "Zuso.Org", "text": ""}
{"id": "5101", "revid": "85891", "url": "https://zh-yue.wikipedia.org/wiki?curid=5101", "title": "旺角", "text": "旺角（，，又稱望角，舊名芒角，近年亦叫MK）係喺香港一地，亦係一角，喺九龍半島中部，入油尖旺區。今角已沒入填地。地內新舊樓混雜；舊樓嘅地鋪，有唔少餐廳。以彌敦道為界，購物中心集中喺東面，住宅區喺晒西面。旺角嘅交通非常發達，有巴士、鐵路，又有公共小巴。而假日嘅彌敦道以東一帶重成日會有好多人行。\n旺角嘅人口密度極高。根據《健力士世界紀錄大全》，旺角係全球人口密度最高嘅地區，平均密度每平方公里有十三萬人。\n史.\n旺角古時叫做芒角，因為嗰度芒草叢生，地形好似一隻牛角伸咗入海嗰度咁，所以啲人叫嗰度做芒角嘴，附近嘅村落就得咗芒角村呢個名。2004年5月喺通菜街同豉油街鬧市交界嘅一個深度只有兩米嘅渠務地盤裏面，發掘咗好多東漢、晉朝同唐朝嘅陶器以及製陶工具出嚟，即係話喺千幾年前，已經有人住喺旺角。\n芒角村喺而家嘅洗衣街附近，以前多數都係種菜、種花、養豬同養雞。不過自從1860年，芒角跟住九龍半島割讓畀英國之後，芒角村嘅村民就開始將自己種嘅花、蔬菜同自己養嘅禽畜拎去港島賣。當時嘅人多數坐蜑民嘅船過海，但係啲蜑民成日將個「芒」讀咗做「望」。到咗一九零九年，香港政府開始呢度填海，起咗個避風塘，而附近亦開始有碼頭同馬路。二十世紀二三十年左右，望角又見芒角、旺角混用，旺就係興旺咁解。嗰時嘅旺角重係一個工業區，四周圍都係製煙廠、棉織廠同五金廠。不過旺角嘅英文譯名「Mong Kok」冇改過，而家重有啲水上人鍾意叫旺角做望角。\n旺角彌敦道以西嘅地方都係填海得來。而家嘅新填地街喺1950年代嗰陣重係海邊嚟。不過今時今日，旺角呢個地方，正如佢個名一樣，已經成為咗一個好旺嘅購物區同住宅區嘞。\n特色.\n旺角有好多特式街道：\n旺角亦有好多商場：\n朗豪坊、新世紀廣場、旺角電腦中心、信和中心、好景商場、星際城市、先達廣場、旺角中心、Chic之堡、潮流特區、旺角新之城、兆萬中心、皆旺商場、瓊華中心\n旺角多數賣潮流物品、格仔舗，同埋有潮人潮物v月光寶盒，成日去旺角玩嘅人會被稱為「MK人」，即Mong Kok 嘅簡稱。"}
{"id": "5103", "revid": "1133", "url": "https://zh-yue.wikipedia.org/wiki?curid=5103", "title": "日食", "text": "日食，又寫做日蝕，係一種天文現象。當月球響正太陽同地球之間嘅直綫上，響地球上面睇，月球就會局部或全部遮住個太陽。響太空睇，佢個影就落咗響地球上面。\n日食可以跟佢食嘅形去分類。日全食就係成個太陽俾月球遮住，完全黑晒。日偏食就係只係遮咗一邊。日環食其實同日全食類似，只不過係月球只能夠遮住太陽中間，留返一個圈響外面。\n古時嘅人，見到平時見開嘅太陽突然間唔見咗，就會引起恐慌。響中國，就會話太陽俾天狗食咗。"}
{"id": "5104", "revid": "143999", "url": "https://zh-yue.wikipedia.org/wiki?curid=5104", "title": "月食", "text": "月食（；），用漢字寫又可以寫做月蝕，係一種天文現象。當地球（附圖入面嘅藍色波）咁啱行到太陽同月球嘅直綫上面，地球就會遮住射落月球嘅太陽光，即係地球個影（附圖入面嗰笪灰黑色區域）喺正月球上面，令月球睇起來好似畀個影「食」咗噉。\n類型.\n月食分三種，半影月食嗰時，個月亮睇起來會好似冇乜變化；月偏食嗰時，個月亮睇起來會好似食咗一忽咁；而月全食嗰時，成個月亮會暗咗，兼且望落紅紅哋。\n由於地球嘅本影比月球大得多，咁就意味住喺月全食發生嗰時，月球會入晒地球嘅本影區內，所以絕對唔會出現「月環食」呢種現象。\n月食過程.\n時間.\n相比起日食，月食發生嘅時間（月球由進入至走出地影）係好長，平均需要幾個鐘，各年月食嘅時刻喺大部分日曆上都有說明。月全食時間最長可長達1個鐘45分，日全食最長只得7分31秒。2011年6月16號嘅月全食階段達到1個鐘41分鐘。但係2003年11月8號嘅月全食整個階段只有25分鐘。\n月食同科學研究.\n最早的月食記錄係前2283年美索不達米亞嘅記錄。殷商喺卜辭載「六日甲午夕，月有食」，「旬壬申系，月有食」，《詩經‧小雅》載有：「彼月而食，則維其常」，《小雅·十月之交》篇「彼月而微，此日而微」，微係指月食。《荀子‧天論》：「夫日月之有食，風雨之不時。」古代中國同非洲民間認為月食係「天狗吞月」，要敲鑼打鼓先可以趕走天狗。喺漢朝，張衡就已經發現月食嘅部份原理，佢認為係地球走到月亮嘅前面，將太陽光擋住，「當日之冲，光常不合者，蔽於地也，是謂暗虛，在星則星微，遇月則月食。」。前4世紀古希臘嘅亞里士多德根據月食望到嘅地球影子嘅圓形而推斷出地球係圓嘅。前3世紀古希臘嘅天文學家阿里斯塔克、前2世紀嘅希帕求斯都提出過用月食來測定太陽、地球、月亮嘅大細。\n近代有人搞錯以為古代民間既然將日食叫做「天狗食日」，咁樣月食就順理成章，叫做「天狗食月」。其實中國古代「天狗」係月中凶神嘅名。古籍《協紀辨方》卷四引用《樞要曆》：「天狗者，月中凶神也。其日忌禱祀鬼神，祈求福願。」，同書又引用《曆例》：「天狗者，常居月建前二辰。」，因為「天狗」係「月神」，天狗一定唔會自己食自己。因此中國古代唔可能有「天狗食月」嘅講法，只有「天狗食日」，即係「月中凶神食日」。"}
{"id": "5105", "revid": "42683", "url": "https://zh-yue.wikipedia.org/wiki?curid=5105", "title": "太陽", "text": "太陽（）或者日（）() 係最近地球嘅一粒恆星。佢喺太陽系嘅中心，太陽系所有行星都係圍住佢轉。太陽會發光發熱，係地球嘅最大能源。冇咗太陽，地球上嘅生物都會死。太陽令地球出現日頭同夜晚：地球會自轉，對住太陽嗰邊就係日頭，背住就係夜晚。\n太陽嘅直徑大約係1,392,000（1.392×106）公里，相當於地球直徑嘅109倍；質量大約係2×1030公斤（地球嘅333,000倍），大約佔太陽系總質量嘅99.86%，同時亦都係27,173,913.04347826（大約2697.3萬）倍嘅月球質量。由化學組成來睇，太陽質量嘅大約四分之三係氫，剩低嘅幾乎都係氦，包括氧、碳、氖、鐵同其他嘅重元素質量少過2%。"}
{"id": "5106", "revid": "76650", "url": "https://zh-yue.wikipedia.org/wiki?curid=5106", "title": "日", "text": "日可以指："}
{"id": "5108", "revid": "8", "url": "https://zh-yue.wikipedia.org/wiki?curid=5108", "title": "日蝕", "text": ""}
{"id": "5110", "revid": "8", "url": "https://zh-yue.wikipedia.org/wiki?curid=5110", "title": "月蝕", "text": ""}
{"id": "5114", "revid": "1762417", "url": "https://zh-yue.wikipedia.org/wiki?curid=5114", "title": "香港特別行政區區旗", "text": "中華人民共和國香港特別行政區區旗（）係五星花蕊嘅洋紫荊花紅旗（注意唔係基本法所講嘅「紫荊花」），用紅色做底色，中間有一朵五星花蕊嘅白色洋紫荊花圖案。底色用中華人民共和國國旗嘅紅色做標準，而洋紫荊花係香港嘅象徵。\n香港特區區旗設計喺1990年2月16號定案，1990年4月4號喺第七屆全國人民代表大會第三次會議中通過，1996年8月10日由特區籌委會通過使用暫行辦法。1997年7月1號嘅香港主權移交典禮上，特區區旗第一次正式飄揚，取代主權移交以前用嘅香港旗。\n設計.\n香港特區區旗嘅形狀、顏色、同埋洋紫荊圖案，無論喺旗幟正面定係背面睇都係一樣，只係方向有啲唔同。區旗同區徽嘅規格同使用方法，由1997年7月1號生效嘅《區旗及區徽條例》具體訂出。香港政府同時制定咗展示區旗同區徽時必須遵從嘅條件。\n象徵意義.\n旗嘅底色係紅色，同中華人民共和國國旗嘅底色一樣，象徵香港係中華人民共和國嘅一部份。同時，中華文化將紅色視為喜慶嘅顏色，因此紅色亦有慶祝同埋愛國嘅意思。\n洋紫荊圖案、花蕊用五粒星表示，再次同中華人民共和國國旗上嘅五星相對應，有中國同香港唔可以分開嘅關係。花瓣上嘅五星，代表香港人熱愛祖國。區旗淨喺用紅白兩色，象徵香港實行一國兩制。\n早喺1965年，香港已經採用洋紫荊作為自己嘅市花，八年後（1973年）嘅市政局就用咗洋紫荊做標誌。1997年之後用嘅香港特區區旗設計繼續有洋紫荊花嘅元素。\n詳細標準.\n繪製香港特區區旗嘅定位圖如下：\n《區旗及區徽條例》訂明咗香港區旗嘅繪畫方式。旗幟長闊比例係2:3，矩形，所有旗幟必須以指定比例同定位繪畫，先至符合規格。\n法例訂明區旗旗面嘅通用尺寸如下：\n以下係區旗用色嘅大概標準，分別用HTML RGB 16進位代碼網頁顏色模式、印刷四分色模式（CMYK）、染料顏色、HSL顏色模式、以及彩通色板號數表示：\n歷史.\n主權移交前舉辦過區旗設計比賽，畀香港人參與特區區旗嘅設計。共收到7000份參賽設計，當中嘅作品有「HK」字母、幾粒代表「東方之珠」嘅圓珠，象徵金融中心嘅金錢圖案、白鴿等，作品嚟自美術界、農民、演員、戰士、軍官等。當中有唔少作品用洋紫荊做設計，但同市政局嘅標誌相似，因版權問題被淘汰。由政治人物組成嘅評審團選出其中六份，但中國方面最後否決全部設計，並另外邀請三名設計師（當時香港正形設計學校校長韓秉華、當時嘅基本法諮詢委員文樓同建築師何弢）重新設計。韓秉華：「我比較傾向以植物為旗，好似加拿大嘅楓葉旗，所以提出用（洋）紫荊花為主體」。韓秉華喺書中更指何弢當時隨即喺酒店嘅花園摘咗一朵洋紫荊花，帶返會議室，用嚟觀察佢嘅形態。原來區旗上嘅洋紫荊圖案，最初係星中有花，變成花中有星；由五角星演變成今日嘅小五星。最後採納原評審之一、香港建築師何弢嘅設計。上海出世嘅何弢憶述當時一啲頗為怪異嘅設計：「有一份設計一邊有鐮刀同錘頭，另一邊就有港元標誌。」。至於洋紫荊設計概念嘅來源，佢指留意到花瓣對稱，而且花紋迴轉富有動感，所以將佢加入區旗設計入面。\n第一份設計嘅洋紫荊花瓣弧度由於難以繪製，主權移交前曾作出適度修改。最後使用嘅區旗設計中洋紫荊花瓣無之前初稿咁肥大。未改版前嘅區旗可以喺早期嘅《基本法》單行本搵到。由於特區區旗設計曾經改過，而區旗亦間唔中會出現錯體區旗同埋調轉掛嘅情況；好似2004年雅典奧運會奧運選手村入面，大會準備嘅區旗就唔合乎規格。匯豐銀行2011年版本嘅100蚊紙嘅設計更出現倒掛區旗嘅錯誤，喺推出市面前及時改返啱。\n區旗使用禮節.\n香港政府每日喺行政長官官邸、香港禮賓府、香港國際機場同埋所有邊境管制同檢查站，展示國旗同區旗；至於喺各主要政府合署同建築物，好似行政長官辦公室、行政會議、終審法院、立法會同埋喺海外嘅香港經濟貿易辦事處展示，就會喺工作日掛起。政府會喺指定日子（國慶日、特區成立日同元旦），喺醫院、學校、部門總部、體育同埋文化場館等政府建築物展示國旗同區旗。國旗同區旗應該喺日出時升起，日落時降下。即係，旗幟喺上晝八點升起，大概下晝六點降下。\n區旗法例.\n根據《基本法》第十條，香港嘅區旗係「五星花蕊嘅『紫荊花』紅旗」。《香港法例》第2602章《區旗及區徽條例》訂明，區旗係指1996年8月10號香港特別行政區籌備委員會第四次全體會議通過嘅香港特別行政區區旗。\n舊史嘅香港旗.\n香港喺英國殖民地時期嘅最後一面殖民地旗喺1959年7月27號至1997年6月30號期間用；設計同其他英國海外領地一樣，用英國藍色軍旗（，藍地、左上面配有英國旗）打底，右下做個白圓，入面加個香港紋章，係英國喺香港統治嘅重要象徵。\n英屬香港旗喺1997年香港主權移交之後一度銷聲匿跡，但自2012年中港矛盾白熱化之後，支旗開始喺不滿中國同特區政權嘅集會遊行出現。"}
{"id": "5115", "revid": "955809", "url": "https://zh-yue.wikipedia.org/wiki?curid=5115", "title": "香港特別行政區", "text": ""}
{"id": "5116", "revid": "198212", "url": "https://zh-yue.wikipedia.org/wiki?curid=5116", "title": "FIFA世界盃", "text": "FIFA世界盃（）係足球界最重要嘅比賽，由國際足球協會（FIFA）主辦。參賽隊代表FIFA嘅會員國家同地區。自1930年烏拉圭世界盃開始每四年辦一次，例外係1942年同1946年因為第二次世界大戰無打。外圍賽喺決賽周前三年陸續打。最近一屆嘅決賽周喺2018年擧行，由俄羅斯主辦。"}
{"id": "5121", "revid": "3286", "url": "https://zh-yue.wikipedia.org/wiki?curid=5121", "title": "世界盃足球賽", "text": ""}
{"id": "5122", "revid": "198212", "url": "https://zh-yue.wikipedia.org/wiki?curid=5122", "title": "2006年FIFA世界盃", "text": "2006年FIFA世界盃喺德國舉行。由國際足球協會舉辦，188支球隊經過外圍賽之後剩低32支入決賽週，進行64場比賽，決賽週喺6月9號至7月9號舉行。\n決賽由法國對意大利，雙方喺上半場打成1:1平手，之後嘅下半場都冇波入，要互射十二碼嚟分勝負，最後，法國隊嘅查斯古特射失一球，意大利贏到世界盃冠軍。季軍同殿軍分別係東道主德國同葡萄牙。\n總述.\n參賽球隊.\n根據新規定，主辦國德國直接進入決賽週，上屆冠軍巴西仍然要經過外圍賽先至可以入。所以，德國入咗A組並且出席揭幕戰，而巴西就入咗F組。\n呢屆世界盃有唔少球隊第一次入決賽週，例如嚟自非洲嘅球隊加納同安哥拉，南美洲嘅千里達和多巴哥，歐洲嘅烏克蘭，重有28年冇入決賽週嘅澳洲。\n歐洲球隊包辦四強.\n揭幕戰喺6月9號舉行，德國以4–2擊敗哥斯達黎加。分組賽階段開始，32支球隊分成8組，進行24場。每組頭兩名可以進入淘汰賽階段，打16強賽事。\n喺分組賽階段，所有亞洲隊伍，日本、伊朗、沙特阿拉伯同埋上屆第四名南韓全部出局。\n進入淘汰賽，有部分新晉球隊打入十六強，分別係加納，烏克蘭同澳洲。\n喺十六強，墨西哥、澳洲、加納分別比阿根廷、意大利同巴西淘汰。於是所有北美洲、大洋洲同非洲嘅球隊都出咗局。剩低6支歐洲同兩支南美洲嘅球隊進入八強賽。\n去到八強，最後兩支南美洲球隊阿根廷同巴西又分別俾德國同法國淘汰出局，四強席位全部由歐洲球隊包辦，佢哋分別係德國、意大利、葡萄牙同法國。除咗上屆冠軍巴西爆冷出局之外，葡萄牙亦爆冷贏咗冠軍熱門英格蘭，奇蹟噉樣兩次打入世界盃，兩次都打入四強。\n四強賽中，德國同葡萄牙被淘汰，進入7月9號晚舉行嘅季軍賽，德國以3:1打敗葡萄牙，成為季軍。\n決賽喺7月10號舉行，意大利迎戰法國，呢場亦係法國隊隊長施丹職業生涯中嘅最後一場，上半場，法國隊喺7分鐘先由施丹射入一球領先，意大利嘅馬特拉斯喺19分鐘射入一球追成平手，雙方喺下半場至到加時都冇入波，最後要以互射十二碼分勝負。法國隊嘅大衛•查斯古特射中門楣，意大利射入晒，以5–3嘅成績成為冠軍。\n「三黃一紅」事件.\n喺F組分組賽第二輪澳洲對克羅地亞嘅比賽中，英格蘭球證普爾喺下半場62及90分鐘分別向克羅地亞中堅施蒙歷出示黃牌，但係當出示第二張黃牌時竟然唔記得用紅牌將施蒙歷趕出場，旁證同埋第四球證亦都冇提水。結果下半場補時第3分鐘再向施蒙歷出示黃牌時先醒起要將佢紅牌趕出場。\n「三黃一紅」事件成為球迷對普爾嘅笑柄，亦係世界盃目前絕無僅有嘅案例。賽後普爾宣布唔再吹國際賽事。\n意大利 vs 澳洲.\n16強其中一場賽事：意大利對澳洲。呢場波雙方攻門場面唔少，但係就係攻極都唔入。當球迷都等待緊呢場波會進入加時嘅時候，比賽尾段意大利嘅格羅素殺入禁區跌倒，球證毫不猶疑地直指十二碼，由托迪操刀主射絕殺澳洲。不過根據慢鏡顯示，格羅素殺入禁區嗰下係明顯自己插水，澳洲球員同佢可以話係近乎零接觸。賽後西班牙球證麥甸拿備受批評。\n「紐倫堡戰役」.\n16強其中一場賽事：葡萄牙對荷蘭，亦係呢屆世界盃出名嘅「紐倫堡戰役」。呢場波嘅焦點唔係喺場波度，而係雙方經常出現火爆鏡頭。而且俄羅斯球證艾雲諾夫時鬆時緊嘅判決亦都係令場波失控嘅原因之一。結果去到球賽後段兩隊踢得更加狼，最後更加講手，而且衝突雙方唔局限場上球員，後備席嘅球員亦都有參與衝突。結果兩個巴塞隆拿隊友雲邦賀斯同迪高先後被紅牌趕出場。之後鏡頭影到兩人坐埋一齊談論，而且都對自己俾人趕出場非常無奈。最後艾雲諾夫總共出示咗16張黃牌同4張紅牌（兩隊各兩個球員，都係兩黃一紅），係歷屆世界盃最多黃牌同最多紅牌嘅比賽。\n施丹頭鎚事件.\n決賽嘅加時階段，發生咗一段插曲，間接導致法國隊輸波，就係喺加時賽開賽7分鐘，施丹用頭撞向對方球員馬特拉斯嘅心口，力度非常大，馬特拉斯迅速跌低喺地上，球證伊利桑度出示紅牌將施丹驅逐離場。雖然施丹最後都因為世界盃中嘅出色表現而攞到金球獎，但係呢件事已成為咗施丹職業生涯中嘅一大污點。\n事後施丹接受法國電視台訪問，佢話因為馬特拉斯曾經三次用說話侮辱佢阿媽同家姐，佢忍無可忍先至會失去理性撞向馬特拉斯；另一方面，馬特拉斯亦有接受《米蘭體育報》，話自己冇鬧施丹嘅媽媽，但暗示可能有用不雅言語挑釁施丹。事件發生後，唔同嘅新聞不停湧現，例如國際足協會長白禮達有意褫奪施丹嘅金球獎，對施丹同馬特拉斯展開紀律調查。甚至有法國律師質疑球證伊利桑度違反「唔准睇錄影帶做判決」嘅原則，要求重賽。\n紀律委員會喺2006年7月20號進行，地點係國際足協總部瑞士蘇黎世。施丹被判停賽三場並罰款7,500瑞士法郎，而馬達拉斯則停賽兩場並罰款5,000瑞士法郎，由於施丹已經宣佈退役，三場停賽將以三日社會服務令代替。同時國際足協宣佈決賽期間球證並冇利用錄影帶翻睇事件經過，因此決賽唔使重賽，另外亦保留施丹當選金球獎嘅資格。\n主辦權.\n2000年7月6號，喺瑞士蘇黎世舉行嘅國際足協執委會會議對世界盃主辦權進行投票，2006年世界盃有五個國家爭奪主辦權，分別係德國、南非、英格蘭、摩洛哥同巴西。最後一輪投票入面，德國以12票比11票贏咗南非，攞到主辦權。\n比賽地點.\n總共有十二個球場被揀咗做決賽週嘅比賽地點。\n比賽.\n分組賽階段.\nA組.\nA組賽事"}
{"id": "5123", "revid": "30", "url": "https://zh-yue.wikipedia.org/wiki?curid=5123", "title": "Unix", "text": ""}
{"id": "5151", "revid": "215472", "url": "https://zh-yue.wikipedia.org/wiki?curid=5151", "title": "時區", "text": "時區（）係根據一片地區嘅標準時間做本地時間嘅分區。大部份嘅時區都係差一個鐘，通常係根據格林威治時間（參考世界協調時，UTC）同本地時相差來分別。\n標準時區係根據地球呢個橢球形分做廿四瓣，每瓣佔經度15度。每個同隔籬嗰區差一個鐘。不過，因為政治同地理緣故，時區跟住政治邊界或國內時間（例如夏令時間唔同），變到巖巖嵾嵾，時區界綫亦都可能會隨時有變。\n理論時區.\n理論時區以被15整除嘅子午綫為中心，向東西兩邊延伸7.5度，即係每15°劃分一個時區，即係理論時區。理論時區嘅時間採用其中央經綫（或標準經）嘅地方時。所以每差一個時區，區時相差一個鐘，相差幾多個時區，就相差幾多個鐘頭。東邊嘅時區比西邊嘅時區時間嚟得好早。日期廢事搞亂晒，就提出咗日界綫嘅概念。\n法定時區.\n但係，有啲時區嘅形狀係唔規則，呢個係為咗避開國界綫，而且比較大嘅國家以國家內部行政分界綫為時區界綫，呢個係實際時區，即係法定時區。"}
{"id": "5159", "revid": "214935", "url": "https://zh-yue.wikipedia.org/wiki?curid=5159", "title": "菜", "text": "菜（），或者叫蔬菜（）或者菜蔬， 係植物，亦係一類嘢食。由於係植物，所以通常都會有豐富嘅纖維同維他命，如果係豆類嘅話，重會有好多蛋白質。佢無科學嘅定義，係好主觀嘅。\n除咗生果、殼、果仁、山草藥、香料之外，任何一種食得嘅草本植物，都可以叫做菜。菇之類都算係菜，雖則佢係生物學上係另一界，屬於苔蘚界。（以前係歸入植物。）\n菜有分葉菜，例如生菜；莖菜，例如蘆筍；根菜，例如蘿蔔；花菜，例如西蘭花；地下莖葉（例如蒜頭）；瓜菜，如青瓜、南瓜、牛油果、青椒等；豆菜，例如青豆、荷蘭豆、豆角。\n因為菜唔係植物學名詞，所以有啲菜同時又係生果。一般嚟講，菜多數都唔甜；不過都有啲例外，好似南瓜就係。\n文化上.\n喺廣東話入邊，「菜」亦可解作女朋友，例如「你條菜」即係「你個女朋友」咁解。"}
{"id": "5162", "revid": "14", "url": "https://zh-yue.wikipedia.org/wiki?curid=5162", "title": "蔬菜", "text": ""}
{"id": "5163", "revid": "14", "url": "https://zh-yue.wikipedia.org/wiki?curid=5163", "title": "菜蔬", "text": ""}
{"id": "5165", "revid": "1840189", "url": "https://zh-yue.wikipedia.org/wiki?curid=5165", "title": "巴士", "text": "巴士（）係一種交通工具，係可以載好多人嘅一種大型汽車。除咗司機之外，有時重會有賣車飛嘅人，叫售票員。巴士呢個字音譯自英文 ，即係 嘅簡寫。\n巴士有分為公共巴士同私人出租巴士。前者乘客上車畀車錢就可以搭；私用出租車要預約、傾行程，點對點。"}
{"id": "5166", "revid": "123158", "url": "https://zh-yue.wikipedia.org/wiki?curid=5166", "title": "有軌電車", "text": "有軌電車（；英文： 或 Street Car，香港簡稱電車）係一種行軌道嘅交通工具，輕過火車。通常係市區裏面行，或者連住唔同嘅村落，市鎮。電車同火車唔同嘅地方係佢通常起響街上面，有時會預一啲綫畀佢專用。唔少電車綫都冇站台，有時行過街就係。用噉嘅設計，條街路就可以同時容得落電車、行人、同其他車一齊用。\n有軌電車主要有兩種嘅供電方式，一種係車頂電纜通過接觸集電弓/集電桿供電，另一種係第三軌供電。早期嘅電車有試過用動物或者內燃機車做動力，但係今日已經好少見。\n歷史.\n第一條用於客運嘅路面有軌車，係1807年喺英國啟用嘅公共馬車（Omnibus）。1828年，美國馬里蘭州巴爾的摩修建咗第一條有軌馬車綫路，之後紐約同新奧爾良分別喺1832年同1834年開通咗類似嘅綫路。1873年，三藩市起咗條有軌車綫路，不過係用鋼纜拉住部車行，所以嚴格來講唔算係電車。同一時期，喺一啲城市道，出現咗用小型窄軌蒸汽機車牽引嘅市內有軌交通。\n1879年，德國工程師西門子（Ernst W. von Siemens）喺柏林工業展上面首先嘗試用電力帶動軌道車輛。之後俄國嘅聖彼得堡、加拿大嘅多倫多都試過開通有軌電車嘅商業運營。匈牙利嘅布達佩斯喺1887年建立咗第一個有軌電車系統。1888年，美國維珍尼亞州嘅列治文亦都開通咗有軌電車。\n中國最早嘅有軌電車，係1899年由德國西門子公司喺北京修建嘅、連接馬家堡火車站同永定門嘅有軌電車。1904年，香港開通有軌電車，此後設有租界或成爲通商口岸嘅各個中國城市都相繼開通有軌電車。天津同上海嘅有軌電車先後喺1906年同1908年開通。之後，日本同俄國相繼喺大連、哈爾濱、長春、瀋陽等城市開通有軌電車綫路。北京嘅市內有軌電車喺1924年開通。1956－1958年，鞍山開通有軌電車。\n有軌電車喺20世紀初風行一時。但自從1950年代起，私家車、巴士同其他路面交通逐漸普及，加上汽車生產商嘅推波助瀾，唔少有軌電車系統陸續停運、拆卸。有軌電車網絡喺北美、英國、西班牙等地幾乎完全消失，但係喺瑞士、德國、波蘭、奧地利、意大利、比利時、荷蘭、日本、千里達、泰國等國，有軌電車網絡重保養良好。\n近年來，大眾開始知道私家車太多會引起空氣污染、汽油依賴、泊車難等種種問題。唔少政府因此改變原先過度依賴汽車嘅交通規劃。巴士由於同其他車共用路面，提唔到好高速度。而地鐵成本高，用喺市郊無實際。於是有軌電車嘅優點越來越明顯。從1970年代末起，部份無有軌電車嘅地方喺政府做過硏究之後，開始建造新嘅有軌電車線。好多重有有軌電車嘅城市亦增加線路，或者將原有系統現代化。\n低地臺有軌電車喺1990年代出現。乘客上落低地臺有軌電車嘅時候唔使上落梯級，大大方便殘障人士搭車。\n2001年，鞍山有軌電車停運。到此，中國重有舊時有軌電車嘅城市剩返大連同長春。2006年，天津濱海新區引入法國産嘅膠輪導向電車，用來運營天津開發區導軌電車一號線。部份媒體將伊種膠輪導向電車稱為有軌電車，但係膠輪導向電車嘅膠輪同軌道淨係起導向嘅作用，並無行駛同承重嘅功能，同真正意義上嘅有軌電車有本質嘅區別。2007年尾，大連駁通現有嘅兩條電車綫路。2009年，上海浦東新區亦都引入膠輪導軌電車。2012年3月，瀋陽有軌電車系統開工，8月投入運營，瀋陽消失咗近四十年嘅有軌電車，又返到市民嘅生活入邊。同一年，蘇州高新區開始興建蘇州高新區有軌電車，遞時會同蘇州現有嘅軌道交通接駁。另外，北京最近引入一種以第三軌供電，但保留咗集電桿嘅仿古式電車，從而喺形式上恢復咗部分「有軌電車」路綫作爲一種文化象徵來紀念。\n2014年12月，廣州嘅海珠環島有軌電車試營運。\n雙層有軌電車.\n目前全球只有三座城市嘅有軌電車系統重有雙層電車。依三座城市分別係香港、英國黑池同埃及亞歷山大港。其中香港電車更加係全球唯一全部採用雙層電車嘅系統。"}
{"id": "5167", "revid": "207381", "url": "https://zh-yue.wikipedia.org/wiki?curid=5167", "title": "面積", "text": "面積（）係一塊表面大細嘅量度。而表面面積係物件暴露出來總面積。\n單位.\n面積量度單位:"}
{"id": "5168", "revid": "1793138", "url": "https://zh-yue.wikipedia.org/wiki?curid=5168", "title": "香港電台", "text": "香港電台（；簡稱港台；英文：，縮寫RTHK）係香港一間廣播機構，1928年成立，作為香港政府一個部門嘅形式運作。香港電台負責香港七個電台頻道同埋製作一啲響香港本地電視台播嘅電視節目。佢嘅節目以敎育、娛樂同公共事務為主。\n架構.\n廣播處長：李百全\n副廣播處長：\n助理廣播處長：\n總監：\n國際獎項及表彰.\n香港電台喺2019-20年憑住反送中抗議活動嘅深入同多角度嘅報導而喺國際影展上大放異彩，贏咗多個金銀銅獎。\n2020 人權新聞獎.\n人權新聞獎喺一個來自香港嘅非牟利組織，為咗表彰亞洲區內同人權議題相關嘅新聞報道。\n1995-2019 嘅官方得獎名單"}
{"id": "5170", "revid": "98366", "url": "https://zh-yue.wikipedia.org/wiki?curid=5170", "title": "太平洋", "text": "太平洋（）係地球第一大洋，位於亞洲、大洋洲嘅東面；南美洲、北美洲嘅西面；南極洲、南大洋嘅北面；北冰洋嘅南面，面積超過1.65億平方公里，覆蓋住地球約莫46%嘅水面同約莫32%嘅總面積，大約係成個地球陸地總面積再多個非洲。\n「太平洋」一字嚟自拉丁文，係葡萄牙探險家麥哲倫改嘅。\n太平洋可以跟赤道分成北太平洋同南太平洋兩邊，亦可以跟對向子午線分成西太平洋同東太平洋兩邊。"}
{"id": "5196", "revid": "120591", "url": "https://zh-yue.wikipedia.org/wiki?curid=5196", "title": "南海潮 (歌)", "text": "南海潮（粵語：Naam4 hoi2 ciu4）係一首海外粵僑唱嘅粵語歌。佢嘅曲調係嚟自珠三角同周圍海岸艇家嘅民歌，出名到畀人話係廣東嘅非官方省歌。"}
{"id": "5199", "revid": "1831086", "url": "https://zh-yue.wikipedia.org/wiki?curid=5199", "title": "法國", "text": "法國（），又叫法蘭西（；）係歐洲一國，正名叫（）。除咗歐洲部份之外，佢重有好多海外屬土。法國本土喺地中海同英倫海峽及北海之間，由萊茵河伸展到大西洋。法國人叫佢本土做\"L'Hexagone\"，皆因佢本土似六角形咁解。法國同比利時、盧森堡、德國、瑞士、摩納哥、安道爾同埋西班牙接壤嘅。因為法國有海外屬地，所以佢又同巴西同蘇里南（法屬圭亞那）、荷屬聖馬丁（法屬聖馬丁）接壤。而北面嘅英國同法國雖然無接壤，但係喺英倫海峽之中，有一條英法海底隧道連接住英國同埋法國。\n由於法國係第一次世界大戰同埋第二次世界大戰嘅戰勝國，因此佢係聯合國安全理事會五個常任理事國嘅成員。另外，法國又係歐洲聯盟同埋北大西洋公約組織嘅創始國兼會員國。亦都係神根公約嘅成員。\n史.\n早喺一百八十萬年前舊石器時代，法國地域已經有人住。\n法國人嘅祖先就係居住喺今日嘅意大利、比利時、法國、荷蘭、德國、萊茵河北部嘅高盧人。佢哋喺古羅馬時代，俾羅馬政府視為野蠻人。佢哋亦都有過反抗羅馬軍團入侵嘅光榮歷史，但最後都打唔過羅馬軍團。法國同埋其他歐洲北部嘅地方最後都成為羅馬帝國嘅領土。\n而法國呢個國家出現嘅時期就係喺十世紀。當時嘅查理曼帝國開始分裂，東部領土形成德意志，中部領土形成勃艮第，而西部嘅領土就形成法蘭西。\n喺十四世紀至十五世紀期間，法國同英格蘭因為法國國王嘅繼承權嘅紛爭而爆發咗一場持續成百幾年嘅戰爭，呢場戰爭就係所謂嘅英法百年戰爭。喺呢場戰爭嘅初期同埋中期，法國軍隊不斷失利。而英格蘭軍隊就愈戰愈勇，佔領咗大半個法國。就喺毫無希望之下，一位日後舉世皆知嘅英雄人物終於出現，佢就係聖女貞德。貞德係一個嚟自農村嘅女仔，佢聲稱自己喺十六歲嘅時候，喺村莊入面嘅一樖大樹下面見到三個天使：聖彌額彌、聖瑪嘉烈、聖凱瑟琳。三位天使帶咗一個神諭畀佢，入面話畀貞德知，佢將要率領法國軍民趕走英格蘭軍隊。就係呢個神諭呼召之下，佢決定到當時查理王儲居住嘅地方—希農城去見查理王儲。因為只有咁樣，佢先可以得到兵權，去帶領軍隊反抗英格蘭人。最後佢成功見到查理王儲，而呢次會面嘅結果係，查理王儲畀咗一支軍隊佢，要佢帶領軍隊趕到當時畀英格蘭軍隊圍困嘅城市—奧爾良，打一場幫奧爾良城軍民解圍嘅仗。但由於佢當時只係一個農村女子，冇錢冇武器。所以，佢嘅馬匹、長劍、軍旗、盔甲、頭盔、侍從都係人哋出錢幫佢買。\n貞德喺呢場戰爭入面亦不負所託。英格蘭軍隊本身擁有極大優勢，奧爾良呢個城市畀佢哋佔領只不過係時間問題。但係當貞德同埋佢嘅部隊只係用咗九日時間，就將英格蘭人趕走。成功解除英格蘭人對奧爾良城嘅封鎖。跟住，愈來愈多本身反對貞德嘅法國將領，都轉而支持貞德，貞德支軍隊嘅人數愈來愈多。佢嘅部隊成功創出一次又一次嘅輝煌戰績。但喺一四三零年五月二十三號嘅一場小戰鬥入面。貞德畀勃艮第人俘虜。勃艮第人將貞德交畀英格蘭人。英格蘭人對貞德進行一次又次一次唔公平嘅審判之後，最後對貞德作出十二條指控。一四三一年五月三十號，英格蘭人判處貞德火刑，呢場火刑喺盧昂進行。貞德就咁離世，離世嘅時候只有十九歲。但亦因為佢嘅死，激起法國人嘅鬥志。喺佢離世之後二十二年，法國人成功將英格蘭人趕出法國。百年戰爭因為法國贏咗而結束。\n十五世紀末，法國逐漸變成一個以中央集權制、君主專權制為主嘅國家。而十五世紀至十八世紀入面，最著名嘅法國國王就係路易十四。呢種情況一直發展到法國大革命期間嘅一七九二年，法蘭西第一共和國建立先至完。\n法蘭西第一共和國只係運作咗幾年，拿破崙喺一七九九年靠霧月政變得到法國控制權，後來做埋皇帝（法蘭西第一帝國）。之後法國一路擴張，差唔多吞晒成個歐洲大陸，而歐洲多國亦結盟同法國打過，直到一八一四年歐洲多國打贏法國，拿破崙被放逐，喺法國大革命冇咗江山嘅波旁王朝復辟為止。一八一五年拿破崙捲土重來，但好快又打輸咗（滑鐵盧戰役），並再一次被放逐，波旁王朝再一次復辟。\n一八三零年，波旁王朝再次被推翻（法國七月革命），之後嘅七月王朝亦只係維持咗十八年，就俾法蘭西第二共和國取代。一八五二年，拿破崙個姪拿破崙三世建立法蘭西第二帝國，一八七零年法國喺普法戰爭打輸畀普魯士，法國第三次成為共和國。\n踏入二十世紀，法國參與過兩次世界大戰，其中喺第二次世界大戰期間法國打輸畀軸心國，並分裂成德國佔領區同埋同軸心國合作嘅維希法國，直至軸心國打輸場仗。一九四九年，法國第四共和國成立，一九五八年再變成今日嘅法蘭西第五共和國。\n政區.\n法國有25個大區（法文：région），本土有20個，海外有5個。行政區可以細分做101個部（法文：département），部又可以再細分做341個細區（法文：arrondissement）。\n本土大區：\n海外大區："}
{"id": "5211", "revid": "150624", "url": "https://zh-yue.wikipedia.org/wiki?curid=5211", "title": "國際音標", "text": "國際音標（；），早年叫做萬國音標（），通常用英文縮寫IPA來代表，係一套語言學上，方便標示全世界每一種語音嘅標音符號。佢嘅特色係一個符號（或者叫做字母）祇代表一個音素，同時用附加符號來表示唔同環境之下嘅音變。噉樣，語言學家就可以用爾套系統來比較唔同語言嘅發音。佢係全球語言學家嘅共同標準。"}
{"id": "5214", "revid": "29554", "url": "https://zh-yue.wikipedia.org/wiki?curid=5214", "title": "IPA", "text": ""}
{"id": "5218", "revid": "158703", "url": "https://zh-yue.wikipedia.org/wiki?curid=5218", "title": "黃禍", "text": "黃禍（）係19至20世紀上半葉時歐美白人社會對以中國為首亞洲民族主義國家（黃種人），嘅偏見用語。尤其著名嘅係德國皇帝威廉二世畫嘅一幅名為《世界上嘅民族，保護你哋最寶貴嘅財產》嘅漫畫，喺嗰幅漫畫中一個跨住烏雲嘅佛飛向前方，而歐洲民族嘅代表（法國、德國、意大利等）就不安噉注視住佢。爾幅畫亦體現咗20世紀初歐洲國家承認東亞有威脅歐美喺世界上嘅霸權嘅潛力。\n因素.\n中國仇外情緒.\n當時晚清未能現代化國際化，所以做出好多野蠻行為，西方人已經有深刻印象。一個由中國政府以隻眼開，隻眼閉方式縱容所謂義和拳仇外武術組織，早已惡名昭彰。拳民對在中國境內外國人造出野蠻同血腥行為。義和團打家劫舍，殺害洋人，火燒教堂，令人恐懼。\n文化恐懼.\n當初，東西文化甚至宗教、經濟，社會，政治方面差距。東方人對西方世界存有誤解，重要排除基督教文明，同時可能出現東方文化入侵西方情況，重有種族一體化造成恐懼，結果東西方種族主義開始變成敵視。一夫多妻制下中國社會會被西方種族主義者認為，數量上威脅一夫一妻制西方國家，加上當時期中國民族主義恐懼西化，並存有西方侵略者想法，中國敵意會被視為有「報複」可能性，由達爾文主義物種進化爭奪世界角度，奧地利格式塔学派祖師克里斯蒂安·冯·厄棱费尔，指出種族鬥爭中黃種人獲勝會造成西方種族清洗。战间期，“猶太人”，共產主義（包括中共）成為對右翼歐洲世界中，唯一政治同文化威脅。\n東方性暴力.\n當時西方對黃禍恐懼實質係因為亞洲男女性貪婪。東方文化強調生活肉慾同感性方面。因此，東方性文化完全威脅到基督教，令西方道德毀滅，通過對感官最終變成性奴。蒂姆湯普森教授話，有關對亞洲性恐懼一個“完美例子”係加拿大Tantric Legion的短篇小說“The Fall：With a Whimper”（2007年），其中涉及圖像色情恐怖故事。"}
{"id": "5221", "revid": "158703", "url": "https://zh-yue.wikipedia.org/wiki?curid=5221", "title": "林尚義", "text": "林尚義（），花名阿叔、重炮手、倉魚，係香港足球員、講波佬，幾受香港老中青球迷嘅愛戴。\n阿叔屋企係小康之家，佢係么仔，有一個阿哥八個家姐。16歲加入咗香港甲組足球聯賽嘅足球隊，1948年開始效力傑志，1958年代表中華民國攞咗亞運足球金牌，1960年喺羅馬參加1960年夏季奧林匹克運動會，1972年效力流浪時攞咗聯賽同銀牌雙料冠軍。1982年攞埋國際足球協會世界教練文憑。\n林尚義喺香港中文大學經濟系畢業之後，警察足球隊曾邀請佢加盟，但佢拒絕咗，重去咗教書。佢曾經喺文理書院 (香港)教體育、社會同國文。\n掛靴之後，林尚義先後喺香港商業電台、亞洲電視同埋無綫電視做講波佬超過成廿年，堪稱香港足球評述界嘅宗師，佢嘅權威式球評風格實在係深入民心。\n阿叔曾經喺1995年至2001年期間客串多部電影，好似《黑玫瑰義結金蘭》（1997年）、《賭聖3之無名小子》……等，其中以《古惑仔》電影系列中飾演風趣神父一角最深入民心。亦因為佢獨特嘅講嘢方式，有好多廣告商都搵佢做廣告嘅旁白，好似早排嘅可口可樂廣告：「10號仔一直帶個波衝入禁區……腳趾尾拉篩，入咗啦！入咗啦！」令到好多熱愛足球嘅人聽到都覺得好開心，好有感染力。\n2005年初佢老婆劉蕙芳因為肝硬化引致內出血死咗，終年卌幾。佢大受打擊，試過想喺2005年8月中同無綫電視合約屆滿之後退休，畀無綫電視挽留，到2006年FIFA世界盃後先至宣佈退出電視同電影圈。\n2009年4月23號林尚義響律敦治醫院病死，享年七十四。"}
{"id": "5227", "revid": "4501", "url": "https://zh-yue.wikipedia.org/wiki?curid=5227", "title": "中文粵語維基百科", "text": ""}
{"id": "5229", "revid": "1384", "url": "https://zh-yue.wikipedia.org/wiki?curid=5229", "title": "法文", "text": "法文（；；讀音：，魁北克法文讀音：），又叫法蘭西文（）。識講法文嘅人數係全世界第十多嘅，排喺羅曼語族嘅西班牙話同葡文後面。母語使用者有成七千六百萬人，第二語言使用者有一億九千萬人。\n法文係廿九個國家同好多地區嘅法定語言。法文喺法國、比利時、瑞士、摩納哥同埋加拿大等國通行。其中法式法文同魁北克法文上有唔少分別，譬如發音差得遠，所以有啲難溝通。\n法文係好多國際機構嘅官方語言，譬如歐盟、國際奧林匹克委員會、世界貿易組織、北大西洋公約組織、國際足協、聯合國、萬國郵政聯盟、國際刑警等等。法語嘅地位喺十八、十九世紀達到顛峯，係外交場合嘅共通語，之後就俾英文取代。雖然係咁，法文仲係有佢獨特嘅地位。\n法國係出版業大國，每年出版圖書大概兩、三萬本。家陣，全世界法文教師大概有二十五萬，大約有八千幾萬人學緊法文。\n史.\n雖然好多法國人認為自己係高盧人（）嘅後裔，但係就而家嘅法文嚟講，凱爾特話嘅特徵可以話係鳳毛麟角。多數字都係嚟自拉丁文或者日耳曼語言。\n公元四世紀，羅馬帝國統治今日法國一帶，拉丁話開始喺法國流行。到公元五世紀，拉丁話已成爲當地通行話，取代當地原先嘅凱爾特文。喺高盧境內，羅馬移民日多，高盧人同佢哋用嘅通用拉丁話，融合成為大眾拉丁文（）。與此同時，上層文人用嘅書面拉丁文，亦漸見衰退。公元五世紀，民族大遷徙，外族入高盧，講日耳曼文嘅法蘭克人，同原先高盧境內講拉丁話嘅居民，兩語融合。法文開始冇咗非重音音節。六七世紀，大眾話變成種混合性語言（）。公元八世紀，查理曼帝國開始規範法文。到公元九世紀，拉丁話同日耳曼話，最終融合成羅曼文。由一五三九年開始，法文成為法國唯一嘅官方語言。\n一零六六年，征服者威廉將法文帶去英格蘭，影響英文（例如牛肉嘅英文 beef 係由法文嘅 bœuf 轉成嘅；dictionary 字典，嚟自法文嘅 dictionnaire），所以英文字當中有好多都係源自法文。另一方面，十八世紀由於歐洲各國貴族欣賞法國嘅生活方式，法文亦成為宮廷嘅語言。直到二十世紀二十年代，法文都係歐洲外交場合嘅共同語言。\n二次大戰後，英文對法文的影響都唔少，例如原先啲法國人講 la fin de semaine（週末），而家佢哋講 le week-end，同埋家陣啲法國人習慣講 le football、le drugstore 等等。但同時，加拿大英文亦有受法文影響。\n文法.\n法文嘅名詞有分陰陽（genre），例如la table（枱）係陰性嘅，le train（火車）同埋l'ordinateur（電腦）係陽性嘅。法文重有動詞變位。\n高低音.\n法文唔係聲調語言，高低音（les intonations）唔係要嚟分別意思，係要嚟分別語氣，有冇強調，係根據情況而轉變。法式法文，比利時法文同魁北克法文嘅高低音規矩係一模一樣。讀單字嘅時候，高低音唔重要，可以轉變，例如「papa」（爹哋嘅意思）讀「霸巴」、「巴霸」或者「霸霸」都冇錯，都識聽，因為意思冇轉變。問嘢同嗌人嘅時候，最後嗰個音節一定要提高：Est-ce que↗ vous pourriez↗ m'aider↗ s'il vous plaît↗? ／ Bernard↗ ／ William↗ ／ Gabriel↗。喺成個句子入邊，所有單字嘅最後嗰個音節一定要提高，除咗啲短字（je，tu，il，le，la，à）同埋最後嗰個單字: Je parle↗ beaucoup↗ à mes camarades↗ à l'école↘. 如果冇問號，句尾唔可以太高音，通常讀高降音（普通話第4聲）或者低音（粵語第6聲）。同一個句子都有轉變高低音，強調嗰個字嘅時候，第一個音節一定要提高，強調「beaucoup」（好多）呢個字: Je parle↗ beau↗coup à mes camarades↗ à l'école↘. 打招呼嘅高低音可以轉變：bon↘jour↗，bon↗jour，sa↘lut↗，sa↗lut。\n粵語嘅法文借詞.\n法國曾經係世界超級大國，至今亦都仲係世界強國，所以法文喺世界上嘅影響力好大，係世界上其中一種重要語言。喺近代，廣州灣做過法國嘅屬領，而廣州亦有面積幾大下嘅廣州法租界，喺舊時嶺南地區（廣東、廣西、海南）係法國嘅勢力範圍，法國人曾經喺兩廣活躍過，所以粵語亦吸收咗啲法文詞。法文係粵語第三大外來詞源頭。下面係一啲舉例："}
{"id": "5233", "revid": "42683", "url": "https://zh-yue.wikipedia.org/wiki?curid=5233", "title": "西班牙文", "text": "西班牙文（； 或者 ）係羅曼語族響伊比利亞半島上面嘅一隻語言。發源自西班牙中部卡斯提亞。16世紀開始，隨住美洲殖民運動，西班牙人將西班牙文帶到西半球同其他地方。西班牙文係聯合國六種工作語言之一，亦都係20個國家同好多國際組織嘅官方語言。因為佢分佈廣泛，所以西班牙文相關嘅文化，響現代都一直擴張。西班牙文嘅母語人口係四億八千萬；而非母語人口就大概係九千萬人，喺羅曼語族入面最多人用嘅。總使用人口大概排世界第三。\n「西班牙文」可以話係擴大咗卡斯提亞文（含義）代表咗成個西班牙嘅政治稱謂。唔少西班牙人同美洲人重係會以卡斯提亞文（）來稱呼呢隻語言。1978制定嘅西班牙憲法明確表明除卡斯提亞文外，重有其他嘅西班牙語言（lenguas españolas），而冇「單一絕對嘅西班牙語言」。\n西班牙嘅方言.\n最早嘅西班牙文以卡斯蒂尼亞文為標準，但係由於啲移民出到世界各地同本地人種相處混雜得耐，產生各種南腔北調嘅方言變種。"}
{"id": "5235", "revid": "19607", "url": "https://zh-yue.wikipedia.org/wiki?curid=5235", "title": "西班牙語", "text": ""}
{"id": "5237", "revid": "4863", "url": "https://zh-yue.wikipedia.org/wiki?curid=5237", "title": "聯合國", "text": "聯合國係一個國際組織，負責世界各國響國際法、世界安全、經濟發展、同社會平等有關事宜。佢響1945年成立，嗰時有51國簽咗聯合國憲章，亦都取代咗1919年成立嘅國際聯盟。\n響2011年，有成193獨立國參加咗聯合國，差唔多包晒世界所有獨立國。\n成立時個名係聯合國組織（The United Nations Organization），一般就咁叫聯合國。"}
{"id": "5246", "revid": "125412", "url": "https://zh-yue.wikipedia.org/wiki?curid=5246", "title": "化學家", "text": "化學家即係研究化學嘅人。一個化學家同其他人做嘢唔同嘅地方就係佢哋通常都會好小心咁檢查身邊每一樣嘢嘅變化。佢哋嘅工作，多數都係研究點樣可以大量生產各種昂貴嘅藥用或者工業用化學品，務求造福大眾或者謀利維生。\n每個化學家會有唔同嘅專科，但係佢哋有一啲共同嘅做嘢方法。首先，佢哋睇一種嘢通常都會研究佢係酸定鹼，並且細微到用原子嘅角度去諗嗰舊嘢。其次，佢哋好小心咁測量啲嘢撈埋嘅時候唔同物質嘅比例、化學作用進行緊嘅時候反應嘅速度同𠹺唔同嘢之間化學特性嘅分別。重有，佢哋會用自己有限嘅知識去嘗試了解啲自己唔熟嘅嘢，從而令自己學識更多。\n材料科學家係冶金學家嘅一類，但係佢哋讀書嗰陣通常主修化學。\n大部份化學家都係讀到大學畢業就出去搵工做，但係都有啲公司要啲人讀到博士先會請。好多有關化學嘅工作或者大學化學嘅課程對數學、物理同𠹺化學同樣重視，因為化學又叫中心科學，學得化學唔多唔少都要喺科學嘅其他領域入面略通一二。\n讀到碩士，化學科學生就要專攻一個分支。大部分人都會揀生物化學，有機化學或者無機化學。當然，化學入面其他分支都會有人讀。\n讀完書之後，化學畢業生，而家做咗化學家，就會出來搵工。佢哋多數會加入化學工業或者做藥劑師。喺好多國家大學其實有一科藥劑學專科，不過都會有人讀完化學跳槽做藥劑師。又有啲化學家會選擇打政府工，做政府化驗所技術員。"}
{"id": "5251", "revid": "213994", "url": "https://zh-yue.wikipedia.org/wiki?curid=5251", "title": "離子", "text": "離子（Ion）係帶電荷嘅原子。佢嘅電子同質子數唔同，有分正離子同負離子。正離子質子多過電子，帶正電。負離子質子少過電子，帶負電。離子同電離有關，所以叫離子。\n正離子係質子多過電子嘅原子，多數由金屬原子做成。負離子係電子多過質子嘅分子。\n一般嚟講，喺元素周期表，一二三族嘅元素會出正離子1+、2+、3+；而五六七族嘅元素，會出負離子3-、2-、1-。\n金屬同非金屬組合求更穩定就會有離子鏈.由金屬分享離子到非金屬\n陰離子.\n陰離子（英文：anion 或 negative ion）又叫負離子。指嘅係中性嘅原子或者分子得到一粒或者幾粒電子，而產生嘅帶負電荷嘅微觀帶電粒子。\n陽離子.\n陽離子（英文：cation 或 positive ion）又叫正離子。指嘅係中性嘅原子或者分子冇咗一粒或者幾粒電子，而產生嘅帶正電荷嘅微觀帶電粒子。"}
{"id": "5254", "revid": "14", "url": "https://zh-yue.wikipedia.org/wiki?curid=5254", "title": "正離子", "text": ""}
{"id": "5255", "revid": "14", "url": "https://zh-yue.wikipedia.org/wiki?curid=5255", "title": "負離子", "text": ""}
{"id": "5256", "revid": "207381", "url": "https://zh-yue.wikipedia.org/wiki?curid=5256", "title": "氯", "text": "氯（，英文）係元素一種，符號Cl，原子序號17，原子重量35.4532。佢嘅密度係0.003214，溶點172.31，沸點239.11，熱容量有0.479，電負度有3.16。呢隻元素顏色稍青，有毒。喺室溫嗰陣係氣體，所以叫「氯氣」。\n氯嘅化學反應好強。電負性亦好高，容易喺其他原子度拉電子去自己度，令化學物質極化。\n用途.\n基於佢係一種比較平嘅消毒劑，一般嘅自來水同游泳池都會用佢來做消毒。但由於佢嘅水溶性比較差、毒性比較大、會放出特殊嘅氣味，而且容易產生有致癌風險嘅三鹵甲烷等有機氯化合物，所以，家陣英國唔再用氯氣嚟消毒泳池，改為用二氧化氯（ClO2）、氯胺或臭氧等等嚟代替氯氣作為水嘅消毒劑。\n香港嘅食水處理亦都會用液體氯氣去殺死啲微生物。所以係飲用水喉水前要先煲咗佢，因為氯氣嘅沸點係大概-35度（準確係-34.4度），所以煲咗佢就可以將啲氯氣蒸發左。"}
{"id": "5257", "revid": "143999", "url": "https://zh-yue.wikipedia.org/wiki?curid=5257", "title": "生物學", "text": "生物學（；，嚟自希臘文 －即係希臘文入面「生命」噉解），廣東話日常有陣時會嗌做 baai6 o1，係一門研究生命同生命對環境嘅影響嘅自然科學。生物學家會研究生物－有生命嘅嘢－嘅各種特性，嘗試創造出能夠充分噉解釋生命相關現象嘅理論，包括咗：\n... 等等。\n生物學係一門大嘅領域，可以按唔同準則分做多個子領域：例如按照所用嘅研究方法，分做嘗試用數學模型模擬生命過程嘅理論生物學（theoretical biology）同做實驗驗證理論嘅實驗生物學（experimental biology）；另一方面，生物學分起子領域上嚟又可以按研究嘅生命系統嘅類型嚟分，分做植物學、昆蟲學同鳥類學等嘅領域。不過雖然生物學嘅子領域咁多樣化，但呢啲領域都建基於某啲共同嘅概念，令到佢哋一齊組成一個相干嘅領域－無論屬邊個子領域，生物學家基本上冚唪唥都會認同以下呢啲諗法：細胞係生命嘅基本組成單位（細胞學說）；基因係遺傳嘅基本單位，而進化係生物物種誕生同滅亡嘅主要機制（進化論）；有生命嘅系統係開放系統，曉將能量轉化同令自己內部嘅熵下降，等自己身體內部能夠維持到個穩態（指個系統內部嘅溫度等變數維持喺穩定嘅水平）... 等等。\n除咗作為一個獨立嘅領域，生物學仲對社會科學嚟講有用：生物學上嘅理論同概念可以用於描述各種生物，而人類都係生物嘅一種；所以生物學理論同概念原則上可以至少局部解釋人類嘅行為，好多都會俾研究人類嘅社會科學借嚟幫手解釋社科所研究嘅現象；例如心理學，就時不時會借生物學上對腦嘅理解，分析人嘅腦活動同佢哋嘅行為之間有乜嘢啦掕；而社會學又有留意到，人嘅某啲群體行為同第啲動物嘅有相似之處，所以可能會借用動物學（生物學嘅一個子領域）嘅知識嚟解釋呢啲現象。\n定位.\n基本哲學.\n生物學哲學（philosophy of biology）係科學哲學嘅一門，指哲學家同生物學家對於「生物學應該點搞」嘅睇法。喺呢方面，生物學同其他科學領域一樣，會跟足科學方法嚟去研究生命。生物學界會：\n上述嘅過程會係噉不斷重複，直至手上嘅理論做得到完全準確嘅預測為止－於是乎生物學就有持續嘅發展，做到愈嚟愈準確嘅預測。到咗現代，生物學經已有完整嘅理論體系，有多個理論解釋生命嘅本質，而呢啲理論每個都閒閒地俾生物學家驗證過上百次－好經得起考驗，所以學界一般認為，呢啲理論係有返咁上下正確嘅模型（approximately accurate models）－能夠充分噉描述現實。而且生物學仲會不斷噉去搵新嘅現象研究，睇吓呢啲理論能唔能夠解釋新現象，又或者使唔使諗新嘅理論。\n定義生命.\n生命（拉丁文：vita）係一種特性，而生物（organism）就係有生命嘅嘢。生物學做嘅係用科學方法研究生命同生物，所以要搞生物學，第一樣要做嘅就係答以下嘅問題：\n喺廿一世紀生物學界入面，仲未有定義能夠完美冇灰色地帶噉將生物同非生物區分開。不過一般嚟講，傳統生物學都認為生命係一種特質，會令到有生命嘅嘢喺特定嘅環境之下曉嘗試維持自己嘅存在，甚至乎自我複製，並且嘗試將自己身上嘅基因散播開去，包含咗以下七種特徵：\n現代理論基礎.\n細胞學說.\n細胞學說（cell theory）係現代生物學基礎之一。呢個理論宣稱：\n一粒細胞本身具有生命應有嘅特徵，同時又有好多生物係由大量細胞組成：細胞曉做新陳代謝，由嘢食嗰度產生自己生存落去所需嘅能量同對外界刺激作出適當嘅反應，維持自身存在；而且細胞內部帶有遺傳資訊（DNA；可以話係隻生物嘅設計藍圖）；喺細胞分裂發生嗰陣，粒細胞自我複製，同時將佢啲遺傳資訊傳達去下一代嘅細胞嗰度，所以啲下一代會似生佢哋出嚟嘅細胞。喺一隻多細胞生物－例如係人同貓噉－裏面，隻生物身體嘅每一粒細胞最終都係由一粒受精卵嘅細胞嗰度嚟嘅，令到成隻多細胞生物全身上下嘅細胞喺遺傳上都一致。\n因為細胞對生命過程嘅重要性，細胞係好多病變過程嘅基本單位，例如係癌病噉，癌病嘅主要一個問題在於啲癌細胞唔受控係噉自我複製，搞到身體好多器官唔能夠正常噉運作，而呢啲器官好多時做嘅係一啲維持生命必需嘅功能（心臟確保全身各部份都有血用、胃負責消化嘢食... 等等），所以呢啲器官失去功能可以引致死亡。\n能量.\n一隻生物要生存落去，就實要係噉由外界嗰度攞能量：熱力學第二定律（second law of thermodynamics）指出熵（entropy；formula_1）嘅數值喺一個封閉系統當中只能夠升或者維持不變（formula_2 任何封閉系統，formula_3），呢條定律表示，當一個系統－無論個系統有冇生命都好－身處於一個環境入面，佢嘅溫度傾向會慢慢變成同周圍環境一樣；一隻生物隨住時間過去，佢內部嘅能量會流失，所以一隻生物要用某啲方法由周圍環境攞能量；現時已知嘅生命體全部都會以某啲方法搵嘢食，並且喺體內用呢啲嘢食做化學反應提取能量，途中會將呢啲嘢食變做第啲物質（排泄物），而組成啲嘢食嘅份子會提供可以轉化嘅能量之餘，又有可能經啲化學反應轉化做一啲隻生物需要嘅物質。\n生態系統（ecosystem）查實就係能量嘅循環：一個生態系統入面通常都會有一啲自營生物（autotrophs）負責由外界嗰度引入能量，而隨住個生態系統演進，能量會有流失，但一個能夠維持自身存在嘅生態系統嘅自營生物會有能力由外界補充能量；以地球上大多數嘅生態系統為例，地球生態系統嘅能源多數都係太陽，好似係植物同埋其他光養生物（phototrophs）曉吸收太陽光，做光合作用將物料變成有機份子，呢啲有機份子可以用嚟做化學反應，產生一隻生物所需嘅能量，而一隻動物就一係食植物（牛同羊等嘅食草動物），一係食第啲動物（狼同蜻蜓等嘅食肉動物）；喺成個過程當中，有好多能量都會喺啲生物做新陳代謝同呼吸作用嗰陣以廢料同散熱等嘅方式流失去太空，但呢啲流失可以由太陽光嗰度補充返－形成一個由太陽攞能量、維持自身存在嘅系統。\n繁殖同遺傳.\n生物曉繁殖，而基因（gene）係所有已知生物將自己嘅特徵傳俾下一代嘅基本媒介：每隻生物嘅細胞裏面都有一啲 DNA 份子喺度，呢啲 DNA 份子成雙螺旋（double helix）噉嘅結構，一條 DNA 裏面有能力決定隻生物嘅特徵嘅某個特定區域就為止一個基因，例如想像人嘅 DNA，如果 DNA 當中嘅某一段決定人嘅頭髮顏色－嗰段有 formula_4 同 formula_5 兩個唔同嘅可能款；身上有 formula_4 嘅人會係金頭髮，而身上有 formula_5 嘅人會係黑頭髮－噉呢段 DNA 就算係決定頭髮顏色嘅基因。\n基因決定咗一隻生物嘅遺傳資訊：一隻生物內部會靠 DNA 嘅基因產生相應嘅 RNA 基因，而由呢啲 RNA 基因嗰度就會產生出蛋白質（protein），跟手呢啲蛋白質就會俾隻生物攞嚟組成身體嘅各種構造，例如動物嘅肌肉以至神經細胞都係要有蛋白質先組成得到；所以一隻生物身上嘅 DNA 會影響佢嘅各種特徵，由肌肉嘅大細（影響佢大唔大力）以至個腦嘅神經細胞嘅數量（影響佢嘅智能同各種認知特性）等。好多時，就算係極之唔同嘅生物物種身上都會有相同嘅基因，顯示咗唔同嘅生物好多時都需要相同嘅身體功能，舉個例子說明，如果將喺人類當中負責產生胰島素（insulin）嘅基因植入去第啲生物嗰度嗰時，個基因都仲係會扮演生產胰島素嘅功能。\n基因組.\n無論一隻生物有細胞核定冇細胞核，佢嘅 DNA 都會聚埋一齊形成染色體（chromosomes）嘅結構，一隻生物體內所有細胞嘅染色體嘅總和就係佢個基因組（genome）：\n舉個例子說明，人類嘅基因組有 23 對染色體，而人類身體差唔多每粒細胞嘅細胞核都有呢 23 對（46 條）染色體喺度。每條染色體都係一條雙螺旋噉形嘅 DNA 份子，而啲 DNA 份子上面有乜嘢基因就因人而異，令到人類個體彼此之間喺身體製造某啲蛋白質嘅能力上有差異，造成身體同心理上嘅個體差異。\n性.\n稍為複雜少少嘅生物，包括所有已知嘅脊椎動物，絕大多數行有性繁殖（sexual reproduction），即係用公同乸兩個性別做繁殖：喺呢啲生物當中，公嘅會提供精子，而乸嘅就會提供卵子，精子有阿爸嘅部份 DNA，而卵子有阿媽嘅部份 DNA；喺受精（fertilization）嘅過程入面，精子同卵子會結合，於是就產生出一個喺遺傳上有少少似阿爸、又有少少似阿媽嘅新個體。\n對於有性繁殖嘅起源，廿一世紀初嘅生物學界仲有唔少爭議。其中一個見解係，有性繁殖會賦予物種比較大嘅遺傳多樣性－研究表示，靠無性繁殖（asexual reproduction）所生嘅後代同母體係一個板嘅（想像一粒靠自己分裂嚟繁殖嘅細胞，後代淨係有得由母體嗰度攞遺傳物料），所以如果一個物種係靠無性繁殖嚟生新個體嘅話，個物種嘅遺傳多樣性就會低得好交關，令佢哋好多時一旦有一兩種遺傳病，就搞到成個物種受毀滅性嘅打擊；因為噉，有性繁殖喺進化（睇下面）上對一個物種有利。\n進化論.\n現代生物學其中一個基礎係進化（evolution）嘅概念：想像一個生物物種族群，個族群嘅基因庫（gene pool；指個族群身上嘅基因嘅總和）係 formula_8 噉嘅樣，家吓佢哋做繁殖生下一代，而下一代嘅基因庫係 formula_9 噉嘅樣，因為物競天擇（睇下面）同基因突變（genetic mutation）等嘅原因，formula_9 同 formula_8 會有少少差異，而過咗 formula_12 代後嘅基因庫 formula_13 可以同 formula_8 有巨大差異，令第 formula_12 嘅個體同初代個體唔再算係同一物種－進化就係指一個族群嘅基因庫隨時間嘅變化，以及呢啲變化產生新物種嘅過程。\n進化涉及物競天擇（natural selection）嘅過程：喺 1809 年，法國生物學家（Jean-Baptiste Lamarck）提出咗進化嘅諗法，但佢並冇做得到詳細解釋進化嘅機制（即係「點解一個族群嘅基因庫會隨時間變化」）；喺佢 50 年後嘅查理斯·達爾文（Charles Darwin）提出咗革命性嘅物競天擇概念，達爾文指出，基因會影響一隻動物生存同繁殖嘅能力，例如跑得快啲嘅馬喺野外冇咁容易俾獵食者殺死，身體生產精子能力弱嘅公冇咁大機會會成功生到仔... 等等，因為噉，喺是但一個時間點，是但搵個基因 formula_16，formula_16 嘅第 formula_12 個複製品叫 formula_19，formula_19 傳到去下一代基因庫 formula_9 嗰度嘅機會率會唔等同於另一個基因嘅一個複製品（formula_22），即係\n於是下一代嘅基因庫會或多或少噉同上一代嘅唔同，而且長遠嚟講，地球嘅環境會係噉變化（例子可以睇氣候變化），令到「乜嘢基因對生存有利」呢點會係噉變化，例如如果一個地區因為氣候變化而搞到旱災多咗，對於住呢個地區嘅生物嚟講，「令身體保水能力強嘅基因」所賦予嘅優勢就會大咗。如是者，地球上嘅生物物種嘅基因庫就會隨地球環境變化而不斷變（進化）。而基於呢啲概念嘅進化論預測，隨住一個生物族群散佈並且分做唔同嘅次族群，佢哋會慢慢噉適應各自嘅環境，變到彼此之間愈嚟愈唔同－實驗同觀察嘅數據都撐呢個理論。\n現代嘅進化論仲進一步宣稱，地球上現存嘅生物全部都係由某一個共同祖先物種，即係所謂嘅最終共同祖先（LUCA），嗰度進化出嚟嘅－當生命啱啱喺地球上開始嗰陣（現時估計係喺 35 億年前左右），得最終共同祖先呢個物種，然後最終共同祖先作出一定程度嘅散播，變成多個唔同嘅子族群，然後呢啲子族群獨立各自噉進化，最後變到基因庫好唔同樣，隨住幾億年嘅時間過去（基因決定特徵），最後變成好唔一樣嘅生物。事實係，證據顯示有某啲基因係現存生物物種冚唪唥都有嘅，而呢啲基因估計就係嚟自最終共同祖先嘅基因。\n進化模型.\n進化同物競天擇可以大致上噉用以下嘅 JavaScript 碼嚟模擬：\nvar p; // 基因 P 喺個族群當中嘅出現率\nvar N = 2000;\nvar generations = 200;\nvar data = [];\nvar simulations = 10;\n// 定義咗柞子程序先。\nfunction next_generation(simulation_data) { // 呢個子程序負責由一代嘅數據計下一代嘅樣\n var draws = 2 * N;\n var A1 = 0;\n var A2 = 0;\n for (var i = 0; i &lt; draws; i = i + 1) {\n // p 乘嘅數值代表基因 P 有幾有利生存繁殖，嗰個數值愈高愈表示基因 P 有利生存繁殖。\n if (Math.random() &lt;= p * 1.01) { // 喺呢個個案入面，0.5 * 1.01 大過 0.5，所以 A1 嘅數值比較有可能上升。\n A1 = A1 + 1;\n else {\n A2 = A2 + 1;\n p = A1/draws; // 將 p 設做一代後，基因 P 喺個族群當中嘅出現頻率。如果 p 上面乘嗰個數大過 1，噉 p 嘅數值傾向會升。\n simulation_data.push(p);\nfunction simulation(simulation_counter) { // 呢個子程序負責做模擬。\n p = 0.5; // 設 p 做 0.5，即係個族群入面一半個體有基因 P。 \n for (var i = 0; i &lt; generations; i = i + 1) { // 行 200 代（設咗 generations = 200）。\n next_generation(data[simulation_counter]); // 行 next_generation 呢個子程序，行 200 次。\n// 個主程序喺呢度。\nfor (var i = 0; i &lt; simulations; i = i + 1) { // 做 10 次模擬（設咗 simulations = 10），\n data.push([]); // 每次都將計出嘅數據放入 data[] 呢個 array 嗰度。\n simulation(i); // 行 simulation 呢個子程序。\ndraw_line_chart(data,\"Generation\",\"p\",[\"Population Size:\",N,\"Generations:\",generations]);\n// 最後畫條線，以 X 軸表示代，Y 軸表示 p；如果「p * 1.01」當中 p 乘嗰個數大過 1，通常條線會係一條有好多起起跌跌、但總體偏升嘅線。\n生物分類學.\n概論.\n生物分類學（biological taxonomy）係指研究點樣將生物分類嘅一個領域。想像有一個同種嘅生物族群，佢哋因為地質活動或者遷徙等原因，分開做兩個互相唔多點接觸嘅族群，兩個族群會各自噉喺自己嘅新環境當中進化，而進化到咁上下，兩個族群嘅差異可能會變到好大，大到冇能力互相配種－原本同屬同一個物種嘅族群變咗做兩個唔同嘅物種。呢個過程喺進化論上就係所謂嘅物種形成（speciation）。\n地球史上係噉有物種形成發生，令地球有豐富嘅生物多樣性（biodiversity），亦都令到物種之間喺遺傳上有好似樹狀圖噉嘅關係：舉個例說明，同一個蝴蝶品種內部有個體差異，但同一個蝴蝶品種嘅個體彼此之間喺遺傳上有足夠嘅相似度，所以同一個品種嘅蝴蝶公同蝴蝶乸交配能夠生產有生殖能力嘅下一代；相比之下，是但搵一隻蝴蝶同是但搵一隻飛蛾，佢哋之間嘅遺傳差異實會大過同一個蝴蝶品種嘅個體之間嘅差異，大到一隻蝴蝶一隻飛蛾（就算佢哋係一公一乸）交配都唔會生到乜嘢下一代；同時，蝴蝶同飛蛾之間嘅差異細過蝴蝶同人類之間嘅，噉表示喺進化史上，人類同蝴蝶嘅共同祖先久遠過蝴蝶同飛蛾嘅共同祖先。\n數學化啲噉睇嘅話，每個物種係一個聚類（cluster；可以睇埋聚類分析）。是但搵兩隻生物，佢哋嘅遺傳組成分別係 formula_24 同 formula_25（可以用兩個向量表示），再想像以下情況：\n一個物種就係一個聚群－同一個物種嘅個體彼此之間差異細到能夠配種，但是但搵其中一隻，嗰隻同聚群外嘅個體之間嘅差異大到唔能夠配種。靠住呢個基本諗法，再加埋物種之間嘅遺傳差異同化石等嘅資訊，生物分類學家能夠將生物分類。\n舉個例說明，鯨目（\"Cetacea\"）有以下呢啲科同屬：\n呢個分類源自對各種鯨目動物嘅遺傳因子嘅分析以及化石證據。個分類表示，樽鼻海豚同太平洋樽鼻海豚有個共同祖先（一個好耐之前存在過嘅原始樽鼻海豚屬物種），樽鼻海豚亦都同殺人鯨有一個共同祖先（海洋海豚科原始物種），而後者久遠過前者。\n而人類按照生物分類喺生命之樹（tree of life）嘅位置如下：\n一樣嘢要有齊生命定義嗰幾種要素，先會俾人用生物分類法分類。即係話好似病毒（virus）同朊毒體（prion）呢啲嘢唔會俾學界包含喺呢個分類系統之下。例如係病毒噉，佢哋喺生勾勾嘅細胞體內嗰陣曉好似有生命嘅嘢噉郁同繁殖，但如果一粒病毒唔喺生勾勾嘅生物體內，佢就會變到唔識做呢啲嘢，好似死物噉，所以一般都唔會俾科學家當做生物。\n學名.\n為咗方便世界各地講唔同語言嘅生物學家溝通，生物學界有咗所謂嘅學名（scientific names）：每一個生物物種都會有一個學名，一個學名通常會由兩個用羅馬字母寫嘅字組成，例如係人類噉，人類嘅學名係 \"Homo sapien\"；通常一個學名嘅第一個字會反映咗嗰種物種所屬嘅屬，而第二個字指個種。呢兩個字未必一定係源自拉丁文，例如係喺四川嗰頭發現嘅恐龍屬華陽龍噉，佢個學名係 \"Huayangosaurus\"－當中 Huayang 係「華陽」－四川嘅別名－呢兩個漢字喺普通話入面嘅讀音。學名全球共通，唔會因地區而異。\n有一啲物種因為地區唔同或者突變而有亞種（subspecies），為咗分得清楚啲，廿一世紀嘅科學界又多咗一套叫三名法（trinomial nomenclature）嘅學名：呢啲學名只係得有亞種嘅生物先至有，顧名思義有三個字，例如有啲人會叫喺香港嘅中華白海豚做 \"Sousa chinensis chinensis\"，印尼嘅中華白海豚做 \"Sousa chinensis plumbea\"。不過呢套做法到咗廿一世紀初都仲未受全世界認可。\n子領域.\n同生命相關嘅現象有得分做好多個層次，而每一層都有一啲生物學子領域研究：例如有生物學家會集中研究 DNA 同 RNA 嘅組成份子呢啲生命最基本組成部份以及呢啲嘢嘅化學性質；有唔少生物學家會研究基因層面嘅現象；有生物學家會研究細胞嘅行為；又有生物學家－好似係動物學以及植物學等領域噉－會攞成隻多細胞生物個體研究；再宏觀層次啲嘅生物學家會研究動物嘅群體行為以及生態系統等等，包括咗：\n第啲子領域.\n生物學仲有以下嘅子領域：\n... 等等。\n史.\n古希臘.\n早喺古希臘嗰陣時，經已有哲學家喺度研究傳統定義上嘅生命，不過佢哋嘅諗法多數都唔受現代科學接納。最早期有關生命嘅理論係由唯物論（materialism）嗰度走出嚟嘅，呢種思想認為宇宙入面淨係得物質，冇靈魂呢啲非物質嘅嘢，而對於唯物論者嚟講，生命只不過係一種複雜嘅物質，而唔係乜嘢靈魂；另一方面，又有思想家唔認同呢種諗法－主流古希臘學者會喺古希臘文入面區分兩個字：一個係「ζωή」（zoe），解做「（有靈魂嘅）生命、動物」，派生英文字「zoology」（動物學）；另一個係「βίος」（bios），解做「生活、生計」，派生英文「biology」（生物學）。呢個區別好影響後世西方哲學、尤其是基督教倫理對「生命」嘅睇法，將「生命」呢樣嘢分成「超越肉體嘅生命」（zoe）同埋「肉體嘅生命」（bio）兩個層次。\n古希臘思想家又有喺度諗生命嘅組成：公元前 430 年嘅哲學家恩培多卡勒（Empedocles；希臘文：Ἐμπεδοκλῆς）提出咗個諗法，認為宇宙入面所有嘢－包括生物－都係由四種元素組成嘅：地、水、火、同埋風。佢相信世上所有嘅變化都係由呢四種元素嘅排列嚟解釋得到，而各種嘅生物就係呢四種元素以啱嘅方法溝埋一齊得出嘅結果；另一方面，公元前 460 年出世嘅哲學家德謨克利特（Democritus；希臘文：Δημόκριτος）就啱啱相反，認為生命嘅本質係有靈魂，主張火係同生命最有啦掕嘅元素（因為生命都係會產生熱力嘅），並且認為熱嘅原子會產生靈魂，令到啲嘢有生命。\n公元前 322 年出世嘅希臘哲學家阿里士多德好睇重生命研究，亦都寫咗佢對生命呢個概念嘅睇法。佢提出（hylomorphism），話宇宙入面所有嘢都有物質同形態（form），而一件有生命嘅嘢嘅形態就係佢嘅靈魂（希臘文：ψυχή，讀做「psyche」；拉丁文：anima）。佢認為靈魂有分三種：植物嘅靈魂係最簡單嘅，呢種靈魂淨係識得做生長同埋繁殖呢啲基礎功能；而動物嘅靈魂既有呢啲功能，又曉郁同埋感受；人類獨有嘅理性靈魂（rational soul）就更上一層樓，仲有思考嘅能力同埋意識。阿里士多德仲提出話物質係形態嘅必要條件：一定要有物質先至可以有形態，所以冇身體嘅嘢係唔會有靈魂嘅（但有身體唔等如會有靈魂）。佢將靈魂分三種嘅做法，雖然話啱唔嗮（例如係植物其實識郁，只係郁得好慢），但係智能呢家嘢似乎真係依「植物－動物－人類」嘅次序上升。植物冇乜嘢智能可言，動物幾乎係全部都或多或少噉有啲智能，而人類就出咗名係動物之中最聰明嘅。物形論雖然喺現代學角度上啱唔晒，但仍然對後世嘅生命研究產生影響。\n中世紀.\n喺中世紀（5 至 15 世紀），生物學都仲未有大嘅進展。喺羅馬帝國冧咗之後，佢哋啲知識好多都喺歐洲失傳咗，搞到歐洲進入咗一段黑暗時代。古羅馬同古希臘嘅知識有喺近東同中東嗰度留存咗落嚟－拜占庭帝國嘅人同阿拉伯人將古希臘人嗰啲醫學同生命研究著作譯做佢哋啲話，但佢哋唔多做生物方面嘅研究，只不過係後尾做到將古希臘嘅知識傳返過去歐洲。中世紀啲歐洲人將古希臘發展出嚟嘅嗰套醫術攞咗嚟用，但係好少可會質問嗰套知識或者嘗試將佢發展上去。中世紀歐洲嘅大學喺哲學同物理學等領域嘅研究有啲睇頭，但係生物學依然未有進展，事實上喺嗰時生物學連獨立嘅學科都唔係。總體嚟講，中世紀嘅人類喺生命研究方面冇乜特別嘅作為。\n科學革命.\n生物學真正嘅開端要數 17 至 18 世紀嘅科學革命（The Scientific Revolution）時期。喺打前少少嘅文藝復興時代，歐洲人對古希臘古羅馬嘅文明同思想興趣大增，令到科學嘅火花開始喺歐洲重燃，好似係達文西噉，就成日都幫手研究人類同埋動物嘅身體，仲對解剖學做咗些少貢獻。而喺 17 至 18 世紀嗰陣，歐洲仲掀起咗科學革命嘅熱潮：喺嗰個時代，有好多歐洲學者都開始嘗試用科學方法嚟研究各種大自然嘅嘢，包括咗生物。呢樣嘢令到生物學－研究生命嘅科學領域－開始萌芽。另一方面，顯微鏡嘅發明亦都令到對生命嘅理解有咗飛躍性嘅進步：英國科學家羅拔虎克（Robert Hooke）喺 1665 年出版咗《Micrographia》（粵文：微物圖誌）呢本著作，詳細噉記錄咗佢自己用顯微鏡睇到嘅各種微生物。打後少少喺 17 世紀尾，有埋荷蘭科學家列文虎克（Antoni van Leeuwenhoek）等人對顯微鏡做各種改良，歐洲人成功噉發現咗細菌同好多其他微生物。顯微鏡嘅發展，開拓咗以細胞為生物單位嘅科學認識，為現代生物學對生命嘅定義（細胞學說）奠基。\n喺科學革命時期，學者亦都致力將已知嘅生物分類同埋改名。瑞典生物學家林奈（Carl Linnaeus）喺 1735 年提出咗佢嗰套生物分類法，跟手喺 1750 年代幫佢所知嘅生物改好嗮啲學名，呢兩樣嘢對於現代生物學嚟講都仲係好緊要，而且林奈－同好多佢同期嘅歐洲學者－發表咗好多對生物嘅諗法，當中法國數學家（Comte de Buffon）甚至仲有諗過進化呢條橋。雖然林奈同布豐伯爵等學者嘅嗰柞諗法有好多都畀及後嘅科學家證實咗係錯嘅，但係佢哋啲研究依然係為現代生物奠定咗個基礎。\n物種起源.\n現代生物學嘅開端喺 19 世紀。嗰個時期最出名嘅要數英格蘭自然學家查理斯·達爾文（Charles Darwin），佢對進化同物種形成等現象作出咗深思，並且喺 1859 年發表咗佢嗰本好出名嘅名著《物種起源》（On the Origin of Species），提出咗物競天擇嘅諗法解釋進化嘅現象，認為無論同種定異種嘅生物都會喺個環境嗰度爭生存所需嘅資源（例如係嘢食同水），爭嬴嘅就有得生存落去，跟手就繁殖以及將自己身上嘅基因傳畀下一代，所以一個物種嘅基因庫會一代一代噉變，經過幾百萬年就會變到完全唔同咗樣。\n達爾文個理論喺啱啱提出嚟嗰陣喺學界有唔細嘅爭詏，但最後各種嘅證據－由化石以至實驗觀察等－都係撐達爾文個諗法嘅。而到咗廿一世紀，達爾文個理論已經俾科學家廣泛噉應用喺醫學同埋人工智能等嘅好多個領域嗰度（例子可以睇遺傳演算法），而且喺理論上仲有新嘅發展，例如係用物競天擇嘅理論嚟解釋利他嘅行為呀噉。"}
{"id": "5260", "revid": "158703", "url": "https://zh-yue.wikipedia.org/wiki?curid=5260", "title": "基督教", "text": "基督教（）係一神論嘅宗教。佢係以福音記載嘅耶穌生活同教導為依歸。基督徒相信耶穌係救主，亦都叫佢做耶穌基督。響2001年，估計有成信眾二十億人，即係佢係世界第一大宗教。\n簡歷.\n早期基督教響一世紀時係一個猶太人支派，所以有好多宗教文獻都係同猶太教一樣。因為都信舊約聖經嘅緣故，猶太教、回教、基督教都係亞巴郎（亞伯拉罕）宗教。\n1054年，基督教發生大分裂，東部教會自稱為正教（即東正教），西部教會稱為公教（即天主教）。16世紀又從天主教中分裂出新教。另外亦都有好多從18世紀開始興起，自稱係基督教會嘅教派。\n唐太宗貞觀九年（公元635年）傳入中土，時稱「波斯經教」、「大秦教」，最終定名景教。\n基本信仰.\n由於基督教有唔同嘅教派，所以唔同教派嘅教義會有唔同，但主要教派响信仰上嘅共同性比差異多好多，下面嘅教義儘量涵蓋個個教派都話啱嘅基本信仰。\n人倫道德.\n同基督教嘅神學教義有緊密聯繫嘅係佢嘅人倫道德嘅教導，如果話神學教義側重於人同神嘅關係，咁呢啲道德嘅教導就係側重於人同人嘅關係，但呢兩者之間都無嚴格嘅界限。喺總結基督教信仰嘅時候，呢啲道德似乎成日畀一啲理論家所忽略，但其實呢啲道德嘅教訓係聖經同基督教信仰嘅重要組成部分，並且對大眾文化產生咁重要嘅影響。\n有好多嘅聖經經文講明「愛」係基督教信仰嘅道德觀嘅最重要嘅一點，神對人最大嘅誡命係要愛神、愛人。另外，基督教都強調認罪、悔改、饒恕、謙卑等等。「十誡」同「登山寶訓」係聖經入面對道德嘅比較集中嘅論述。\n基督教信仰入面嘅倫理道德觀雖然同其他宗教、文化嘅倫理道德觀有好多相通嘅地方，但佢個根源、目的、方法、側重又有好多唔同，呢個好關鍵。基督教覺得愛喺神嗰到嚟，做好事嘅目的係為咗榮耀神，做好事要出自真心嘅愛。基督新教咗特別講「因信稱義」，覺得人嘅好行為應該係對神嘅信心嘅結果，唔應該無咗信心而自己一個去強調做好事。\n創始起源.\n按照《新約》嘅說法，猶太人耶穌喺約莫30歲（西元30年代）開始喺猶太省嗰到傳道。耶穌話，佢嘅嚟臨唔係要代替咗猶太人之前記載喺《舊約》嘅律法，而係要成全佢。耶穌係真理做見證（約18:37）、教人「愛上帝」同埋「愛人好似愛自己咁」（利19:18，民15:37-41，申6:4-9，11:13-21）、首先求咗天父嘅國同佢嘅義（太6:33）等等嘅道理。\n根據基督教福音書嘅記載，耶穌出嚟傳道，講天國嘅福音，勸人悔改，轉離惡行。佢嘅教訓同所做嘅神蹟，响民眾入面得到好大嘅回應。咁令羅馬帝國嘅祭司團受咗好多影響，覺得自己會因為咁得罪咗羅馬政府，猶太公會嘅權利同地位有可能保唔住（當時大祭司嘅任免全部係由帝國政府掌控），所以要將佢快啲剷除（約11:48-50）。後來由於門徒猶大告密，羅馬帝國駐猶太嘅總督彼拉多將耶穌捉咗。耶穌受到好多打罵侮辱，最後畀人釘死。聖經新約對呢個解釋做聖經舊約預言神派嘅救贖主耶穌為咗要救世人嘅罪，自願咁做代罪羔羊，流咗自己嘅血，畀罪人可以赦免。\n根據基督教新約嘅記載，根據佢門徒做嘅見證，耶穌死咗之後第三日喺石窟墳墓入面復活。佢嘅墳墓空咗，佢又好多次向滿心疑惑嘅門徒顯現。佢哋漸漸咁信耶穌真係復咗活，係勝過死亡嘅救主。喺耶穌升天超越呢個世界嘅時空之後，佢嘅門徒起身熱心咁傳開耶穌嘅教訓，而且宣傳佢係復活得勝死亡嘅主。信徒佢哋組成彼此相愛、奉基督嘅名敬拜上帝嘅團體，就係教會。\n早期基督教.\n早期嘅基督教係作為群眾運動產生嘅。相對於傳統猶太教強調遵循律法，基督教強調耶穌救贖嘅恩典，並覺得只要信耶穌基督就係舊約聖經裏面咗多個先知講嘅救世主，願意接受佢做主，並決意以上帝嘅心意做生活嘅準則，畀耶穌基督為自己承擔所犯嘅過錯，就畀人覺得係悔改咗，可以藉著洗禮，畀教會接納成為一分子。\n喺《使徒行傳》入面講一開始教會階段，因應好多歸鄉猶僑唔再返一開始住嘅地方，但係留响耶路撒冷聚集聽道生活，所以曾經實行過財產共有，外界睇佢係一種秘密宗教組織。猶太人睇耶穌係外道，教會係離經叛道嘅異端，成日响羅馬度告佢哋。羅馬覺得基督教剩係猶太教嘅一支，一開始無點逼啲教會，直到尼祿皇帝（西元54年-68年）在位嗰陣，教會嘅人數已經升到唔可以唔睇嘅程度，响西元60年代中羅馬帝國政府嘅正式大規模全國迫害就開始咗。當時教徒唔分種族同社會階層，就連當時嘅奴隸响信主之後都可以即刻接納做弟兄，啱啱開始迫害基督徒都係局部性。\n隨著基督教嘅傳播，社會各個階層愈來愈多人入教會。教會雖然喺第2世紀、3世紀遭遇好多次可怕嘅大逼迫，好多主教同信徒畀火刑燒死，喺競技場入面畀野獸食咗，但教會依然繼續茁壯，直到313年頒佈嘅米蘭敕令 ，羅馬帝國終於承認基督教嘅合法地位。隨著基督教嘅發展，教會開始將耶穌復活嘅一日成為之後嘅復活節，又定12月25日係耶穌嘅生日，即係聖誕節（耶穌出生嘅具體日期已經知唔到，只可以將原本嘅阿波羅神嘅生日改做耶穌聖誕日）。米蘭敕令係由當時嘅羅馬皇帝頒布嘅，因此基督徒將呢個政績睇做基督教嘅勝利。\n歷史上面，第5世紀開始去到9世紀初，可以話係歐洲嘅黑暗時代，自到西元476年西羅馬帝國畀日耳曼人滅咗，羅馬帝國全面崩潰之後，唔少日耳曼人嘅部族，例如法蘭克人，亦開始皈依基督教。由於日耳曼人嘅文化水準比羅馬人低，甚至連自己嘅文都無，所以教會就做咗中世紀嗰陣西歐嘅唯一學術保障；因為當時幾乎剩係得一啲教士同修士讀書識字，學者差唔多都係教會嘅人。正因為噉，自從西羅馬帝國被蠻族入侵後，西歐就開始完全陷入一片黑暗嘅迷信時代。\n1054年，基督教分做公教（喺中國叫做天主教）同正教（喺中國叫做東正教）。天主教以羅馬教廷做中心，教導權主要响教宗同大公會議；東正教以君士坦丁堡做中心，教會最高權力屬於東羅馬帝國嘅皇帝。1096年-1291年，天主教以維護基督教做口號，搶返畀穆斯林佔咗嘅聖城耶路撒冷，展開咗8次宗教戰爭（十字軍東征）。16世紀之後，歐洲各國發生咗宗教改革，分化咗好多支派。之後嘅地理大發現同西方殖民擴張，將基督教傳到全世界。\n基督教經典.\n基督教基本係以《舊約全書》同《新約全書》兩部分構成嘅《聖經》為經典。\n港澳嘅解讀.\n唔知幾時開始，喺香港基督教等同於新教，香港嘅新教徒自稱「基督徒」。天主教徒亦多以「我係天主教或基督徒」作識別。"}
{"id": "5269", "revid": "1217795", "url": "https://zh-yue.wikipedia.org/wiki?curid=5269", "title": "澳大拉西亞洲", "text": "澳大拉西亞洲（），或者澳大拉西亞，係講大洋洲下面嘅澳洲、紐西蘭，同埋太平洋上面，響佢哋周圍嘅島。因為範圍主要係得澳洲、紐西蘭兩國，所以有時會叫澳紐。\n呢個係1756年，Charles de Brosses寫佢本法文版嘅書：《Histoire des navigations aux terres australes》時作嘅。呢個名係用拉丁文講亞洲之南，以便分開東太平洋嘅波利尼西亞同南太平洋嘅麥哲倫尼加（）。亦都分開埋東北太平洋嘅密克羅尼西亞（）。"}
{"id": "5270", "revid": "70546", "url": "https://zh-yue.wikipedia.org/wiki?curid=5270", "title": "古鯨亞目", "text": "古鯨（Archaeoceti），即係古代嘅鯨魚，喺生物學上應該係鯨魚嘅組先，係史前動物。\n古鯨亞目係鯨目嘅三個亞目之中，唯一已經絕種嘅，佢哋嘅滅絕可能基於兩個因素：物種競爭同頂唔順氣候變遷。\n分類.\n系統樹.\n Cetartiodactyla\n |--Cetacea\n | |--Pakicetidae \n | `--+--Ambulocetidae \n | `--+--Remingtonocetidae \n | `--Protocetidae\n | |--\"Georgiacetus\"\n | `--Basilosauridae\n | |--\"Basilosaurus\"\n | `--+--\"Dorudon\" \n | `--Autoceta\n | |--Odontoceti \n | | |--Squalodontoidea \n | | | |--Squalodontidae \n | | | `--Rhabdosteidae\n | | `--Physeteroidea \n | `--Mysticeti \n `--Artiodactyla"}
{"id": "5271", "revid": "194323", "url": "https://zh-yue.wikipedia.org/wiki?curid=5271", "title": "鯨魚", "text": "鯨魚屬於鯨目（Cetacea）嘅生物，係海洋哺乳動物，大部份住喺海洋。雖然鯨魚呢個名有個魚字，但係佢哋係哺乳動物，唔係魚。目前，科學分別到嘅鯨魚有大約 80 個品種。\n構造.\n鯨魚嘅後肢已經退化（除咗古鯨亞目之外）。前肢同尾進化成鰭，方便喺水中移動。有啲品種嘅背脊重有一個由皮膚做成嘅背鰭。鯨魚嘅背鰭係無骨嘅。因水有浮力，佢哋嘅肋骨脆弱，又無外耳。鯨目動物腦部發達，好聰明。\n其中抹香鯨個頭有全身三分之一咁長，裝住已知最大嘅腦，重達 7 kg。而樽鼻海豚最聰明，佢哋嘅智商可以有三歲細路咁高。\n保育.\n大部份嘅鯨魚都係瀕危品種，有絕種可能。即係數量好少。因繁殖能力差，一胎只可以有一隻，生長期又耐，好耐先可以成熟。加上人類嘅過量捕殺，生存機會就更渺茫。雖然好多國家都有設保護自己本土鯨魚嘅組織，但係唔係自己領土就理都唔理。\n目前，好少環保組織保護鯨魚，得綠色和平、WDCS、IFAW幾個。\n國際綠色和平分部『海洋保護者』（Ocean Defenders）表示，人類同其他組織都唔明白保護鯨魚嘅重要性。\n喺香港，目前大約有 16 種鯨豚出現記錄，除咗中華白海豚同江豚喺香港水域定居之外，其餘大部分都係擱淺或者意外闖入嘅。所有海洋哺乳動物喺香港都受到法例保護。\n捕鯨.\n捕殺鯨魚有分科研性捕鯨同埋商業性捕鯨。科研性即係用捉返來嘅鯨魚來做研究；商業性捕鯨，係捉鯨魚來食。\n目前，國際捕鯨協會（International Whaling Commission，縮寫IWC）已禁止一切商業性捕鯨，但日本、挪威同冰島都用科研為理由捕殺鯨魚，事實上係捉鯨魚來食，即係商業性捕鯨。利用呢條法律罅（音 la3），日本總共成功捕鯨 41 次。\n日本重用鯨肉來做學生嘅飯盒，想新一代嘅日本人食多啲鯨魚，等日本啲鯨肉製作有錢收，惹起各生物學者同鯨魚迷反感。\n2006年1月，綠色和平企圖出海阻止日本嘅鯨類研究所，鯨類研究所冇讓步，用捕鯨船『第一京丸』（Kyomaru 1）重有『日新丸』（Nisshin Maru）同綠色和平撞船。『第二勇新丸』（Yushin Maru 2）向綠色和平嘅工作人員噴水，『勇新丸』（Yushin Maru）嘅捕鯨者用水同鯨血噴綠色和平嘅工作人員。因為爛船，綠色和平唯有去整船，令鯨類研究所成功捕獲 845 條鯨魚，其中有品種係受保護品種。\n2006年11月15號，日本出咗 6 隻前往南極嘅捕鯨船，準備捉 945 條鯨魚，分別係 935 條小鬚鯨同埋 10 條長鬚鯨，又話好可能會捉 50 條座頭鯨，但係，因為捕鯨船着火，未能如願。\n2008年，日本打算喺南極捉超過一千條鯨魚，兼去埋澳洲海域捉50條就嚟絕種嘅座頭鯨。澳洲強烈反對，日本就話澳洲歧視日本人，因為捕鯨係日本人嘅「文化」。日本各個機構成日話，捕鯨係日本人嘅文化，重話任何反捕鯨嘅人都係對日本人種族歧視，去到2008年更話埋澳洲歧視日本。"}
{"id": "5272", "revid": "440", "url": "https://zh-yue.wikipedia.org/wiki?curid=5272", "title": "鯨目", "text": ""}
{"id": "5276", "revid": "259", "url": "https://zh-yue.wikipedia.org/wiki?curid=5276", "title": "絕種", "text": "絕種（），喺生物學同生態學上，即係呢個品種淨返最後嗰隻都死埋。簡單啲嚟講，即係呢個品種全部死晒。連人養嘅都冇剩，唔再存在。\n但係因為一個物種 / 品種嘅生活範圍好大，幾時話呢隻物種絕種係好難，好似 呢隻嘢，唔見咗一輪又出現返。物種響一種特別環境裏面演化、適應，環境變咗，絕種喇。一般一個物種大約一千萬就絕種架喇 ，啲所謂「活化石」係就由佢出現到，到今時今日都無絕種、死唔去嘅物種；好似鱷魚、龜咁，每一千種只得一種係咁好彩。\n喺人類未出現之前，絕種嘅速度係平穩嘅，大絶種事件（massive extinction）好少有嘅，呢隻絕種喺化石記錄度總共搵倒六大次。十萬年前（大蓋呢個時候人類開始多同埋惡起嚟）絕種嘅速度係前所未有加快。有專家估計，而家一半嘅物種到咗2100年會絕種。\nIUCN red list.\n絕種：EX（Extinction），係響 IUCN red list 修定嘅生物「瀕危指標」之中最差嘅情況。\n絕種嘅原因.\n一個物種絕種有好多原因，簡單講有呢幾樣："}
{"id": "5277", "revid": "23434", "url": "https://zh-yue.wikipedia.org/wiki?curid=5277", "title": "瀕危指標", "text": "瀕危指標（；英文：Conservation Status）係一個指示個別生物品種有幾容易絕種嘅指標。\n國際指標係由世界自然保護聯盟瀕危物種紅色名錄單獨修定，亦係最受生物學界認同嘅。\n除此之外，各國都會有自己對本土物種嘅指標，因國家而異。地區性指標只限於統計嗰個國家嘅數目，只用嚟做保育。例如喺中國，有分「一級保護動物」、「二級保護動物」等等。\n指標種類同簡稱.\n由最差至最輕微，如下："}
{"id": "5278", "revid": "440", "url": "https://zh-yue.wikipedia.org/wiki?curid=5278", "title": "絶種", "text": ""}
{"id": "5279", "revid": "45704", "url": "https://zh-yue.wikipedia.org/wiki?curid=5279", "title": "保護現狀", "text": ""}
{"id": "5280", "revid": "440", "url": "https://zh-yue.wikipedia.org/wiki?curid=5280", "title": "滅絕", "text": ""}
{"id": "5281", "revid": "440", "url": "https://zh-yue.wikipedia.org/wiki?curid=5281", "title": "絕滅", "text": ""}
{"id": "5284", "revid": "143999", "url": "https://zh-yue.wikipedia.org/wiki?curid=5284", "title": "錢", "text": "喺經濟學上，錢（；），星加坡、馬來西亞有人嗌做鐳（），古代漢人嗌做泉幣，嘅定義係指任何响一個經濟體內普遍俾人接受可以攞嚟支付貨品同服務以及還債嘅嘢，係一樣源於貿易嘅需要而有嘅發明。錢喺一個經濟體裏面扮演咗多種重要嘅功能：\n一個經濟體嘅貨幣供應（money supply）包含佢內部嘅通貨（包括銀紙同銀仔）嘅總量，仲可以加埋活期存款（喺各種銀行戶口入面嘅錢）。一個政府要點管理自己個經濟體嘅貨幣供應係財政政策上一個重要課題，例如係噉印銀紙會搞到貨幣供應多得滯，令錢價值下降，造成通脹（inflation；貨品服務價錢係噉升），而通脹嘅情況會搞到啲人對隻錢失去信心（自己手上嘅錢量不變，啲貨品服務價錢升，自己實際嘅購買力愈嚟愈少），後果可以好大鑊。\n功能.\n概論.\n喺經濟學史上，英國經濟學家威廉·斯坦利·傑文斯（William Stanley Jevons）係第一個正式噉分析錢嘅四大功能嘅，佢提出咗交易媒介、價值量度、儲起價值、同延期支付嘅標準四個概念，而佢嘅諗頭俾人喺 1919 年用一個對句概括：\n呢個對句喺英文入面順口又押韻，所以俾唔少英文嘅經濟學教科書攞嚟簡短噉概括錢嘅基本概念。\n舉個例說明，想像有兩個人，A 君同 B 君；A 君煮飯叻，B 君起屋叻，而家陣 B 君想食 A 君煮嘅飯餸，但 A 君要生活，唔可以吓吓免費幫人煮飯，所以如果 B 君想要攞 A 君煮嘅飯餸，佢就要俾返啲有價值嘅嘢 A 君。喺一個原始經濟體當中，B 君可以用以物易物（barter）嘅方法，例如係幫 A 君整屋嚟換取飯餸；但如果 A 君唔需要人幫佢整屋嘅話，噉 B 君就會冇價值俾得到 A 君－單交易做唔成。而家想像有一樣嘢 X，X 係普遍有價值嘅，可以攞嚟換做任何嘅貨品或者服務都得，噉單交易就做得成－B 君可以幫人起屋賺取 X，跟住喺佢想食嘢嗰時俾某個量嘅 X 俾 A 君，等 A 君打後有得用佢做廚師賺返嚟嘅 X 去換取佢自己想要嘅嘢，而 X 可以以銀仔或者銀紙等嘅多種方式存在－X 就係錢；而且有咗 X，佢哋仲可以令唔同貨品服務有個共同單位量度價值（呢件貨值幾多幾多 X），而儲起 X 仲可以用嚟儲起自己嘅經濟價值。\n四大功能.\n喺現代經濟理論當中，錢一般會抽象化成具有以下功能嘅物件：\n重要特徵.\n為咗有效噉做各種錢嘅功能，一樣攞嚟做錢嘅嘢需要有以下特質：\n史.\n早期嘅人類社會有用開以物易物（barter），但並唔用以物易物為主導嘅：早期人類社會冇錢呢家嘢，而以物易物似乎可以追溯到公元前超過 100,000 年，不過交易就主要以禮物經濟（gift economy）以及債等嘅方式嚟運作嘅－當時嘅社會多數以細部落為主，啲人彼此之間相熟，所以好多時肯冇條件噉將有價值嘅嘢送俾同族嘅人，彼此之間有無形嘅合作關係；而以物易物嘅做法就主要用於陌生人同可能嘅敵人（即係未必信得過嘅人）。\n喺錢嘅歷史當中，最早期嘅錢係商品貨幣。公元前 3000 年，米索不達米亞（Mesopotamia）文明就有喺度用「相當於幾多粒大麥嘅重量」做度重量嘅指標，並且用呢啲指標做交易。同期嘅美洲、亞洲、同非洲就興用貝殼做錢（有講法話，現今漢字當中同錢有關嘅字好多都從貝部，就係呢個原因）。根據古希臘史學家希羅多德（Herodotus；公元前 484 至 425 年），利底亞（Lydia；位於現今土耳其西半橛嘅一個古國）嘅人係世上首次使用金幣同銀幣嘅，而據現代史學家估計，利底亞人係喺公元 650 至 600 年嗰陣開始整呢啲銀仔嘅。\n銀紙史.\n商品貨幣嘅使用又造就咗法定貨幣，尤其係銀紙：喺遠古社會，商人興用金同銀做交易基準；貴金屬有少少似商品貨幣（本身或多或少有啲價值，例如可以攞去熔咗佢，做有經濟價值嘅嘢），但又有少少似法定貨幣（尤其係金幣同銀幣等嘅銀仔）；商人同銀行好多時會發單俾存戶，俾佢哋用張單換取商品貨幣－例如個商人想借錢搞生意，於是開張有法律效力嘅單俾銀行，應承會喺某段時間內還相當於若干金銀嘅價值。呢種做法慢慢令到人習慣咗用「由某啲有公信力嘅組織發嘅紙」嚟做交易－最後引致咗銀紙喺中世紀嘅誕生：\n宋朝（公元 960 至 1279 年）係人類史上最早用銀紙嘅經濟體。喺唐朝（公元 618 至 907 年）尾橛同宋朝時期，漢人發覺有需要搵啲冇銀仔咁重嘅物件做錢，再加埋印刷技術上嘅創新，就引起咗銀紙呢樣發明，令商人做起貿易上嚟輕鬆啲。喺 10 世紀，宋朝政府開始印銀紙（交子），並且將呢啲銀紙發俾鹽商業入面嘅商人，仲俾某幾個組織獨攬發行銀紙嘅大權，俾人民同時用銀紙以及商品貨幣做交易。而喺 12 世紀，宋朝政府索性吸收埋呢啲組織，自己發行銀紙，不過呢個時期嘅銀紙好多時係地區性嘅（一個省用嘅銀紙去到第個省就用唔到），而要去到成 13 世紀，先有一個全國流通嘅銀紙－達致咗同現代銀紙相似嘅使用同組織方法。\n歐洲要去到 17 世紀先開始有銀紙呢回事：歐洲人由宋朝同元朝嗰度聽過銀紙呢家嘢，但要去到 1661 年，瑞典開始使用銀紙，先令歐洲人開始有咗「用紙造錢」嘅技術；瑞典有豐富嘅銅礦，所以銅喺瑞典好平，要令人對銅銀仔嘅價值有信心，就焗住要整大嚿啲嘅銀仔，但噉做又搞到帶銀仔出街撈絞好多－令瑞典人零舍有意慾發明輕便啲嘅錢。瑞典開始用銀紙之後，歐洲諸國開始發覺銀紙嘅好處，例如係幫手減少運送金銀嘅需要，降低流失金銀嘅風險，又幫手令到借金銀容易啲（因為有咗銀紙，實質金銀唔使離開借錢人嘅金庫，令借錢呢家嘢對借錢人嚟講風險細啲）；於是自從嗰陣開始，歐洲人就開始大幅全面噉採用銀紙。而到咗今日，世界各大經濟體當中都有銀紙流通。\n金同銀嘅使用.\n喺 15 至 16 世紀，金同銀呢兩種貴金屬一般都俾人當係法償（legal tender；有法定支付能力嘅貨幣），政府會接受用金銀交稅、並且好多仲規定埋金銀之間嘅兑換比（金銀複本位制；bimetallism）。但喺 19 世紀，金同銀之間嘅供應量大升，而且比例變得唔穩定，於是世界各地政府開始以「值幾多金」同「值幾多銀」做基準衡量一種錢嘅價值，並且印銀紙，用銀紙嚟支付各種嘅政府開支（例如係出糧俾軍人等）。\n廿世紀係一個劣幣驅逐良幣（Bad money drives out good）嘅時期。到咗 1900 年，工業化嘅國家多數都採用咗以金衡量價值嘅準則（金本位；gold standard），並且用銀幣以及銀紙嚟做流通交易媒介。世界各地嘅私有銀行同政府跟從劣幣驅逐良幣嘅原則：好似金同銀呢啲有價值嘅錢變成攞嚟儲，而銀紙等冇價值嘅錢攞嚟交易。呢個進程由廿世紀初開始，慢慢散佈到全世界，而喺廿世紀後期，各大經濟體冚唪唥都採取咗以法定貨幣為交易媒介嘅做法－直接用金銀呢啲貴金屬做日常交易經已好少見。\n貨幣供應.\n貨幣供應（money supply）大致上係指一個經濟體內部嘅錢嘅總量：喺經濟學上，錢包含所有可以用嚟做上述嗰柞錢功能嘅物件－包括咗銀紙、銀仔、銀行入面嘅活期存款、以至存在於電子空間嘅數碼貨幣（例子可以睇位元幣）呀噉。因為理想嘅錢係一啲易數嘅嘢，所以雖然呢啲物件喺物料上咁唔同，但做經濟分析嘅人可以用同一個單位計呢啲物件嘅價值（例：一張 10 文銀紙價值上等同 10 個一文銀，雖然銀紙同銀仔喺物理上好唔一樣）。一個經濟體嘅貨幣供應包含佢內部可以用嚟買貨品服務嘅錢嘅總數。\n現代貨幣理論.\n根據現代貨幣理論（modern monetary theory），貨幣供應嘅上落係經濟活動嘅主要帶動因素，所以主宰住貨幣相關政策嘅中央銀行（central bank）能夠做經濟上嘅調控－佢哋能夠合法噉（例如）通過印銀紙同控制利率等嘅手段嚟刺激一個經濟體嘅經濟增長，而且喺經濟衰退嗰時，央行仲可以用同樣嘅方法幫手刺激經濟。現代貨幣理論建基於以下呢條式：\n假設 formula_3 係恆定嘅，央行可以透過調節 formula_2 嚟左右 formula_4 同 formula_5 。\n值得一提嘅係，上述條式當中嗰個 formula_2 可以有多個方法量度，分做 formula_11、formula_12、formula_13、同 formula_14 等多種：formula_11（又有叫 formula_16）係最基礎嗰種貨幣供應，formula_12 喺 formula_11 之上再加啲嘢，而 formula_13 又係 formula_12 之上再加啲嘢... 如此類推。對於呢幾種貨幣供應點定義，唔同國家地區有少少差異，不過一般嚟講，formula_12 會包括市場流通性（market liquidity；指一件物件有幾易可以攞嚟換第啲物件）最高嗰啲錢，例如係流通緊嘅銀仔同銀紙呀噉，而 formula_13 同 formula_14 會包括一啲市場流通性比較低嘅錢，例如一啲長期嘅銀行存款（好多時冇得即時變做現金攞去使）。\n貨幣創造.\n貨幣創造（money creation）係指創造錢，提升經濟體內貨幣供應嘅過程。是但搵個經濟體，間央行嘅經濟分析師會監察住個經濟體內嘅貨幣供應－佢哋會靠各種方法，例如睇存款紀錄同物價等，估計個經濟體內有幾多錢流動緊，計出 formula_11、formula_12、formula_13、同 formula_14 分別大致上係幾多；再評估吓有冇需要增加貨幣供應，而如果要，貨幣供應應該升幾多。\n喺決定咗要提升貨幣供應之後，央行就要郁手做。喺廿一世紀嘅經濟體入面，貨幣創造主要有兩種方法：\n部份準備金.\n喺廿一世紀嘅經濟體裏面，銀行一般都會用部份準備金（fractional-reserve banking）嘅做法；即係話，銀行喺得到啲人想儲入佢哋度嘅錢之後，會留起一部份－以現金同市場流動性高嘅資產嘅型式－做儲備，等人用得到活期存款；跟手佢哋會將冇攞嚟做儲備嗰啲借出去，噉做會有一定風險－假如發生擠提（bank run；好多人突然走去提款）嘅情況，銀行可能會唔夠錢俾啲客；但另一方面，噉做又會增加錢嘅供應量，對刺激經濟嚟講至關重要－人搞生意往往要使好多錢，唔借錢搞唔起，所以部份準備金嘅做法間接令個經濟體當中多咗好多投資，而投資正正係經濟增長必需嘅一環（睇埋本地生產總值）。亦都因為呢個緣故，喺現代嘅經濟體入面，廣義嘅錢總供應量（broad money supply）基本上實會大過央行印銀紙同整銀仔所造出嘅錢供應量（貨幣基數；monetary base）。\n類型.\n按本身價值.\n用嚟做錢嘅嘢可以按「本身有冇價值」分做兩大種：商品貨幣同法定貨幣。\n商品貨幣.\n商品貨幣（commodity money）係指一啲本身有價值、攞嚟做錢嘅物件。例如一個經濟體可以用粟米粒乾（好襟擺）嚟做錢買賣，粟米粒乾本身有價值（食得），可以用嚟滿足人嘅慾望，所以如果用嚟做錢會係一種商品貨幣。喺人類史上，有好多物件都試過俾人用嚟做商品貨幣，例如係貴金屬（金銀等）、貝殼、米粒、鹽、酒精、煙仔、大麻草、糖、同大麥等嘅稀缺資源都有喺某啲時期或者地方俾人攞過嚟做錢，而且亦有案例喺某啲情況有多過一種商品貨幣同時俾人用嚟做錢。要留意嘅係，呢條界有陣時係有啲含糊嘅，例如金幣噉，一個金幣好多時並冇標明個價值（個金幣上冇任何數字表示佢值幾多錢），而個金幣嘅價值由佢嘅金含量話事，喺呢個情況下，呢款金幣偏向有少少似商品貨幣。\n商品貨幣嘅使用查實就同以物易物經濟好相似，商品貨幣起碼能夠充份噉擔當交易媒介同價值量度（等所有貨品服務有個共同嘅價值量度單位）嘅功能，不過佢哋喺做儲起價值功能嗰時就未必咁理想，而且好多時亦有供應量難控制嘅問題。\n法定貨幣.\n法定貨幣（fiat money）係一啲本身毫無價值嘅嘢，例如銀紙噉，銀紙唔食得、唔飲得、基本上唔可以攞嚟滿足任何慾望，而且亦都冇保證佢可以攞嚟換啲有價值嘅嘢（想像人類社會冧，啲法定貨幣即刻冇嗮用）。一款法定貨幣之所以可以攞嚟做錢－俾人當成有價值－係因為有個有公信力嘅組織（好似係政府）宣佈要用呢樣嘢做錢，令到「唔接受用呢樣嘢俾錢」變成唔合法。「有個有公信力嘅組織」呢一點好緊要：因為個政府有公信力，啲人至有信心如果經濟冧起上嚟，佢哋可以攞住啲錢去搵政府，換返啲有價值嘅嘢，等自己有保障。廿一世紀世界各大經濟體用嘅通貨冚唪唥都屬法定貨幣。\n以物理型式存在嘅法定貨幣（銀仔同銀紙呀噉）可以受損，但可以換。呢個係法定貨幣相對於商品貨幣嘅一個優勢：世界多地都有法律講明「一件法定貨幣受損嗰時要點更換」，所以一個人手上嘅法定貨幣如果崩咗或者點，佢大可以攞去銀行嗰度換過啲新、面額相同嘅法定貨幣，例如美國政府就肯喺「張銀紙冇咗嘅部份少過一半」或者「有證據表明張銀紙係俾人整爛嘅」嗰時更換一張美元銀紙；而相比之下，一件商品貨幣整爛咗要換就難啲。\n再廣義上啲，代表性貨幣（representative money）泛指一啲本身毫無價值嘅錢，例如係古代嘅人買嘢可能會俾一張借據（而賣家因為某啲原因信佢張借據），等賣家事後攞住張借據去換返經濟價值。法定貨幣可以話係代表性貨幣嘅一種，特別指有官方法律效力嘅代表性貨幣。\n按物理性質.\n除此之外，用嚟做錢嘅嘢又可以按物理性質分類，例如法定貨幣可以分做用紙整嘅銀紙同用金屬造嘅銀仔等等。\n銀仔.\n銀仔（coin）喺經濟學定義係細小、平、又偏圓形嘅一嚿金屬或者塑膠，用嚟做錢。初時嘅銀仔多數都係用金同銀等嘅貴金屬整嘅，目的在於令到用嚟做錢嘅貴金屬重量有個易數嘅單位。但到咗今日，世界各大經濟體都有用銅等非貴金屬整嘅銀仔，而各經濟體都會用各種方式（自己掘或者進口）取得金屬，並且用呢啲金屬整一啲重量一致嘅銀仔。銀仔可以偽造，但喺人類史初期幫手創造一個錢嘅單位，令價值量度做起上嚟更容易，間接令銀行成為可能。打後阿基米德原理（Archimedes' principle）嘅發現令測試銀仔嘅重量同金屬純度更加容易，又令整假銀仔更難，促進咗銀仔嘅使用。\n喺會用銀仔嘅經濟體當中，個銀仔用乜金屬造往往同佢面額有關：金最值錢，所以有金嘅銀仔最大面額，其次係銀，再落係銅。金幣往往俾人用嚟做大面額嘅交易，例如係政府消費等等；銀幣通常俾人用嚟做中等大細嘅交易，會俾人用嚟數稅、合同、同債嘅價值；而銅幣就係俾人攞嚟做日常生活嘅交易。呢個系統喺遠古印度經已存在，而中世紀嘅歐洲一路都用，連現代嘅經濟體都會用呢套「用物料分銀仔價值」嘅系統。\n銀紙.\n銀紙（banknote）係由銀行發行、用紙整嘅錢。一張銀紙上面通常會有個數字（面額）表示張紙值幾多錢（易數），可以攞嚟俾錢。喺要提升貨幣供應嗰時，央行會用機械大規模噉印銀紙出嚟。同銀仔相比，銀紙有好有唔好，例如係：\n活期存款.\n活期存款（demand deposit）係指無需任何事先通知，存款戶可隨時存取同轉讓嘅一種銀行存款：想像有個消費者，佢想買嘢，但手上唔夠現金；於是佢俾一啲有公信力嘅物件俾個賣家（例如一張寫明咗交易金額嘅支票），等個賣家相信「攞住呢件物件可以換取佢賣咗嗰件嘢值嘅錢」－呢啲錢就係所謂嘅活期存款。一般嚟講，銀行喺法律上有義務，喺一俾人要求佢將活期存款嘅錢交出嚟嗰陣乖乖地照辦。喺廿一世紀嘅經濟體當中，活期存款提款可以透過個人、支票同提款機等嘅途徑嚟做。呢種錢並唔係物理上存在嘅－佢哋只係銀行戶口入面嘅數字。\n一個經濟體嘅總錢供應量等如貨幣基數（銀仔同銀紙嘅總量）加埋商業銀行當中嘅活期存款嘅量，所以銀行用嘅部份準備金嘅方法－將存款當中嘅一部份變成現金借出去－可以提升錢嘅總供應量，間接刺激啲人消費同投資。而喺廿一世紀嘅經濟體當中，呢個過程創造咗大量嘅錢，好似係美國噉，2010 年 12 月嘅美國廣義錢供應量（formula_13）有成 88,534 億美元，當中得嗰 9,157 億（佔咗 formula_13 嘅 10% 左右）係物理上存在嘅銀仔同銀紙。\n數碼貨幣.\n數碼貨幣（digital money）係指淨係存在於電子空間嘅錢，例子有位元幣（bitcoin）。數碼貨幣係喺廿世紀後半橛，隨住資訊科技嘅發達而新興嘅：到咗 1990 年，美國央行同商業銀行之間傳嘅錢冚唪唥都係以電子型式存在嘅，而到咗 2000 年，多數存在喺銀行數據庫嘅錢都係屬數碼錢，而喺 2012 年，20 至 58% 嘅交易都係用電子錢做嘅（呢個數字可以隨地區而有異）。\n數碼貨幣原則上會好方便，但有好多人都唔多接受到呢樣嘢，例如有好多專家都指出，數碼貨幣風險極高－廿一世紀初嘅數據顯示，數碼貨幣波動性（volatility）高，價值容易大上大落，所以好多經濟專家對「數碼貨幣扮唔扮演到儲起價值嘅功能」抱懷疑態度。\n貨幣政策.\n貨幣政策（monetary policy）係指控制貨幣供應嘅權威－正路係政府同央行－所作嘅政策。政府同央行可以管理好多嘢，例如係印銀紙增加貨幣供應，又或者加減利率等等。佢哋會用呢啲手法，嘗試盡可能噉令個經濟體嘅經濟活動得以順利進行。\n喺經濟學上，貨幣政策係一個好緊要嘅課題。好似係通脹等嘅現象可以對民生造成巨大嘅衝擊。一個好經典嘅例子係津巴布韋元（Zimbabwean dollar）：津巴布韋元曾經係非洲南部國家津巴布韋（Zimbabwe）嘅貨幣，但係因為政府管理不善，搞到津巴布韋國內由 1990 年代尾開始就有極嚴重嘅通脹，啲錢變到愈嚟愈冇價值，而啲貨品同服務嘅價錢係噉升，搞到政府要係噉印大啲面額嘅銀紙，打後仲出咗驚世嘅面額 100 萬億文嘅銀紙。最後喺 2009 年 4 月，津巴布韋政府索性停用津巴布韋元改用美元做貨幣，單嘢先至收到科。自從嗰陣之後，津巴布韋元喺經濟學界間唔中就俾人攞嚟做「失敗貨幣」嘅例子。\n政策手法.\n喺制定貨幣政策嗰時，政府同央行有好多工具可以用，包括：\n同採礦業嘅啦掕.\n貨幣政策本嚟係同採礦業息息相關嘅：喺古代，金同銀廣泛噉俾人攞嚟做錢，所以要提升貨幣供應，往往要靠採礦業開採多啲金銀先得；當金銀供應量突然飆升－例如喺哥倫布發現咗新大陸（搵到好多金礦），或者係 19 世紀中嘅加州淘金潮（California Gold Rush）事件，都引致通脹嘅情況－金同銀多咗，因而變得冇價值，搞到物價飆升；另一方面，如果採礦業開採金銀嘅速度唔夠快，追唔上經濟發展（經濟發展會令社會多咗貨品服務流通），會造成通縮－金同銀唔夠用，所以物價跌。後者呢類通縮情況就算喺（有銀紙嘅）18 同 19 世紀都仲好常見，因為呢個時期唔指用金做錢，仲興用金嚟支持銀紙。到咗廿世紀，各大經濟體系變成建基於法定貨幣，計呢啲錢嘅價值唔使吓吓都掕埋黃金價值，所以現代嘅貨幣政策開始同採礦業脫離。\n假幣.\n假幣（counterfeit money）係指犯罪份子喺冇政府同央行許可下整嘅偽造錢，現今世界各大通貨（包括港幣、人民幣、歐羅、同美元等）都有人同佢哋整假幣。整假幣係一種欺詐，而且俾人亂咁增加貨幣供應會擾亂經濟－造成通脹、持有錢嘅人喪失購買力、以及令人對隻錢失去信心呀噉。所以世界各地嘅政府冚唪唥都會將整假幣定性為一種犯罪，例如係澳洲噉，喺 2019 年嘅澳洲，整假幣俾人拉到最高可以判坐 14 年監，係一種相當重嘅罪。\n對抗假幣.\n喺人類文明史上，人一路有整假幣同對抗假幣："}
{"id": "5289", "revid": "4497", "url": "https://zh-yue.wikipedia.org/wiki?curid=5289", "title": "華列他", "text": "華列他（Valletta，中國大陸譯瓦萊塔）係馬耳他首都，位於馬耳他本島東部沿岸。面積只係得0.55平方公里，2000年估計人口7,048。\n史.\n喺1565年嘅馬爾他大圍攻之中，統治馬耳他嘅醫院騎士團擊退咗奧斯曼帝國嘅侵襲。騎士團為咗防止敵人再度襲擊，決定要起一座堅固嘅要塞都市。1566年3月28日，當時嘅騎士團總團長Jean Parisot de la Valette就為華列他城奠基，重賜名畀佢。華列他於是就發展成為繁華嘅市區嘞，而當地大部分古色古香嘅建築都係源自騎士團統治時期嘅。為咗保衛華列他城，騎士團喺城入面起咗座向海嘅碉堡，而家列為聯合國教科文組織世界遺產之一。\n經過騎士團統治時期同埋短暫嘅法國統治時期之後，華列他嘅建築喺19世紀初受到咗英國統治嘅影響。啲建築嘅閘門改闊咗，又或者重新起過咁。第二次世界大戰期間，華列他遭受到德國同意大利軍隊空襲，多處地方受到嚴重損壞。最知名嘅損壞係喺19世紀初起嘅、離華列他城門冇幾遠嘅歌劇院。\n圍城入面現存嘅歷史建築包括：\n地理.\n華列他位於馬耳他本島東部沿岸嘅半島度，兩邊係天然海港Marsmaxett同Grand Harbour，係全國嘅主要海港。貨物起卸區設於Marsa，而郵輪客運站就喺Grand Harbour度。\n華列他面積得0.55平方公里，大細只係相當於其他世界大國嘅細區仔。作為馬耳他嘅首都，華列他係國家嘅行政、商業中心，亦係全國嘅運輸樞紐。馬耳他嘅公共運輸系統好依靠陸路，主要嘅公共交通工具係巴士，而全國大部分嘅巴士路線都會經過華列他城門外嘅巴士總站。城入面要揸車受到一定嘅限制，部分主要道路就劃為行人專用區。\n文化.\n華列他城入面有多座古色古香嘅建築，聚集咗啡廳、餐館、銀行、酒店、政府辦公室等等。碉堡就改設為公園，畀遊客觀賞海港同埋馬耳他島上嘅景色。\n喺一眾古建築之中，Old Theatre Street嘅Manoel Theatre，自1732年起已經係演藝場地㗎嘞。嗰間音樂廳當年由騎士團團長起嘅，而家多數用嚟做古典文藝表演，亦都有時用嚟搞詩詞朗誦會、爵士樂、民俗樂、搖滾樂等表演呀咁。\n每年2月10號，華列他全城會慶祝聖保羅日。\n華列他亦都因華列他足球會（）變得好出名，係馬耳他島上最強勁嘅足球會之一。\n2005年，史提芬·史匹堡嘅電影作品《慕尼黑》嘅部分場景，就係喺華列他度拍㗎嘞。"}
{"id": "5290", "revid": "259", "url": "https://zh-yue.wikipedia.org/wiki?curid=5290", "title": "沙漠化", "text": "沙漠化指原本由植物覆蓋嘅土地變成不毛之地嘅自然災害現象。所指嘅「沙漠」多數強調土地唔適合植物生長或者發展農業，而唔係因為地域本身乾燥所造成嘅沙漠氣候。不過，冇植物生長嘅土地由於唔能夠蒸散分配水分，結果亦都可能反而導致乾燥氣候。\n沙漠化現象可能係自然嘅。作為自然現象嘅沙漠化係因為地球乾燥帶移動，所產生嗰氣候變化導致局部地區沙漠化。不過，今時今日世界各地沙漠化嘅原因，多數係歸咎於人為原因。人口急速增長，所居住嘅土地被過份耕種或者飼養禽畜，導致土地枯渴唔適合種嘢。\n中東嘅美索不達米亞地區（即係今日嘅伊拉克）係世上最早發展農業嘅地域之一，從而發展成世上最早嘅文明發祥地之一。美索不達米亞嘅土壤本來好肥沃嘅，不過由於過度嘅農業活動、加上啲人唔理土地長期枯渴，重開發河段上流、採伐森林，搞到上流土地吸收唔到啲雨水，雨水一氣咁流入河度，造成水土流失同埋水浸。\n根據中國國家林業局喺2006年6月17號嘅公佈，中國沙漠化土地達到173萬9700平方公里，佔國土面積18%以上，影響全國30個一級行政區（省、自治區、直轄市）。"}
{"id": "5291", "revid": "1802694", "url": "https://zh-yue.wikipedia.org/wiki?curid=5291", "title": "中文維基百科", "text": "係維基百科協作計劃嘅中文版，於2002年10月24號成立，伺服機由維基媒體基金會負責維持運作，已有超過100萬篇文。\n名.\n中文維基百科啟用嗰時，祗係以「中文Wikipedia」做名。直至2003年10月21號，Wikipedia嘅中文名，經過13個人投票，定名為「維基百科」。「維」字解作綁嘢嘅大繩，亦解做網，可以引申做互聯網，「基」係事物之根本，或者係建築物嘅底部。所以「維基百科」可引申為互聯網上裝載人類基礎知識嘅百科全書。\n中文維基百科嘅副題為「海納百川，有容乃大」。此乃對聯中嘅上聯，由中國清朝大臣林則徐（1785年—1850年）喺1839年為廣州越華書院所作，下聯原為「壁立千仞，無欲則剛」 。「海納百川」出自《管子·形勢解》，意指海洋之所以廣大，係因為佢唔揀擇咁容納咗數以百計嘅河流。「有容乃大」就出自《尚書·周書·君陳》。對聯嘅上聯勉勵待人接物應仿效海洋，以闊大胸襟同寬容態度接納唔同嘅人同事。此合維基百科自由之宗旨，開放。\n維基百科.\n中文維基百科正如維基百科本身，有三個引人注意嘅特點。正係呢啲特點令中文維基百科同傳統嘅中文百科全書有所分別：\n同其他版本嘅維基百科一樣，中文維基百科係民主制、菁英制、獨裁制嘅混合，通常大部分嘅內容，由普通嘅網友討論、修改，通常為民主嘅形式，而維基管理員就因為特殊、適當嘅理由而解除部分限制，例如修改首頁、適當嘅刪除文章或封鎖用戶。\n差第二啲話嘅版.\n中文維基百科以白話文嚟寫，係漢族嘅主要書寫語言，喺中國大陸、台灣、香港、澳門、新加坡係官方文字。雖然漢語有七家（官話、贛語、閩語、粵語、客家語、吳語、湘語）,但係中文維基百科冇規定以邊家嚟書寫，不過維基人約定俗成，以白話文為通用形式，耐唔耐滲啲文言文，以求文句能夠兼雅達。\n中文維基百科嘅編輯者嚟自於世界各地嘅華文使用者，根據2018年統計數據，使用者連線來源統計，台灣50.8%、香港18.8%、北美洲11.5%、東南亞5.3%、歐洲3.3%、日本2.5%、澳洲同南韓都係1.5%、中國大陸同澳門各佔1%，其他同未知連線來源共佔剩低嘅3.1%。另外根據2013年10月維基百科對各語版本嘅編輯者來源嘅統計結果，台灣嘅編輯者佔39.1%、香港佔25%、中國大陸佔20.7%，而美國同澳洲就分別佔3.9%同埋1.9%。\n嚟自於各地擁有唔同成長背景嘅華文使用者共同參與中文維基百科，唔同嘅政治立場同社會觀念喺中文維基百科產生最直接嘅接觸，中文維基百科嘅文章內容係全球華文使用者互相妥協折衷後嘅成果。另外，包括中文維基百科在內各語言版本對於非自由版權下嘅內容，或者版權、來源不明嘅文章同圖片，就保有唔同於當地網絡氛圍嘅，極為嚴格嘅審查制度。基本上任何唔可以用於自由傳播或者禁止無經濟補償咁應用於商業領域嘅文章、圖片，原則上都冇得留低。\n中文維基百科大幅度而且深度咁介紹中華文化、中國歷史同中國大陸、台灣、香港、澳門、新加坡嘅人、事、物。喺某啲領域，闡述咗華語使用者嘅價值觀，內容更貼近於華人自己嘅理解。\n中國大陸嘅介紹，沿海地區擁有較為詳細嘅文章內容，內陸同西部地方嘅介紹就較為缺乏，反映中國大陸各地互聯網發展嘅唔平衡。\n參與.\n去到而家，中文維基百科已經有1,173,216篇文，但數量仲未包括對話頁、冇內連結嘅文、重定向頁（跳轉頁）以及其他空間名嘅頁，如果加埋呢啲頁，截至2021年1月，總共有超過647萬頁，仲有超過6,364萬次編輯。參與人數方面，有超過3,042,941個註冊用戶編輯過，當中編輯超過1,000次嘅維基人有1,154人，而佢哋嘅貢獻佔咗中文維基百科編輯總次數嘅73.6%。至於管理人員，中文維基百科擁有超過79名管理員及11名行政員，負責站內日常嘅維護工作。\n史.\n自從2002年10月24號第一篇文起，中文維基百科至今已經迅速擴展。\n創立及初期.\n2001年5月，中文維基百科計劃同另外12種主要語言維基百科計劃同時成立，但係當時維基百科網站唔支援中文輸入。同時期，同中文版有相同困擾嘅日文維基百科，權宜咁用羅馬字母嚟寫日文文章，中文維基百科喺嗰時只擁有少少嘅測試文字。\n2002年10月24號，Ghyll（而家嘅）成功咁用工具軟件輔助，寫咗實質中文內容嘅文章HomePage，中文維基百科到呢一刻先算係真正開始運作，而Mountain亦成為中文維基百科嘅第一位參與用戶。10月27號，中文維基百科移動到新服務器，軟件升級到Phase III，新版嘅軟件解決咗中文輸入嘅問題。同時，域名改做zh.wikipedia.org。11月17號，中文維基百科網站界面嘅中文化工作告一段落，Mountain翻譯咗英文文章Computer Science，貼上中文維基百科，呢個係真正意義上嘅第一篇文：計算機科學。\n喺中文維基百科嘅早期，大部分嘅長文都係從英文翻譯過嚟嘅，中文維基原創嘅就以短文居多。\n早期維基人同佢哋嘅貢獻.\n中文維基百科最早嘅維基人係，而早期累積大量編輯次數嘅五位維基人：、、、同，在2003年6月14號一齊成為首批中文版嘅華人管理員。\n其中Shizhao喺維基百科嘅整理同協調方面做咗好多嘢，佢喺中文版嘅其他維基媒體計劃入面都做咗好多維修嘅工作，佢編輯次數高倨榜首，對中文維基百科嘅向上發展奠定咗基礎，亦奠定咗佢喺中文維基社群嘅威信。\n2002年至2003年，中文維基百科持續進行本地化同正體（繁體）化嘅翻譯工作。直至2004年12月23號，隨住MediaWiki 1.4版本嘅發布，中文維基百科初步實現正（繁）簡體自動轉換。\n媒體關注同使用者增長.\n2003年10月20號，中國大陸嘅《中國電腦教育報》文章介紹維基百科，呢次係中文媒體第一次正式報導維基百科。2004年2月15號，同係中國大陸嘅《新周刊》喺第173期亦發表同維基百科有關嘅報導，跟住隨後嘅幾個禮拜，好多媒體跟進報導，為中文維基百科帶嚟大量嘅中國大陸維基人。2004年嘅3至5月，維基人以倍數計咁增加，總文章數字好快咁由6000篇突破10000篇。\n2004年5月16號，台灣嘅《中時晚報》刊出《維基網路百科，大家一起寫》，係台灣主流媒體首次報導維基百科，隨後喺6月，台灣嘅《聯合報》跟進報導《Wiki百科網書，你都可寫一筆》，為維基百科帶嚟大量嘅台灣維基人，時值維基百科喺大陸受到封鎖，台灣相關文章嘅編寫量大幅增加，首頁亦加入咗台灣嘅熱門新聞。\n香港媒體對中文維基百科嘅關注較遲，係香港維基人發展起步較遲嘅主因之一。2006年2月20號，香港嘅《明報》喺副刊發表《生活百科：Wiki世界 自由開放》，呢次係香港媒體第一次正式報導維基百科。3月29號至3月30號，香港嘅《頭條日報》喺新聞故事連載發表《網友齊編「自由」百科全書　港八月辦首屆中文維基聯會》（按：應該係中文維基年會），呢次係香港媒體第一次深入咁介紹中文維基百科。同年5月，中國大陸嘅環球時報亦都報道咗維基百科，好多大陸青年就係通過睇報紙而得知同加入維基百科嘅。\n文章數量嘅增長.\n中文維基百科喺2002年10月正式開始嗰時，英文維基百科已經有超過40,000篇文，係起步較遲嘅主要語言版本。2004年2月24號，中文維基百科突破咗5000篇文，但係其中有啲文章包括正（繁）簡兩個版本；註冊用戶數亦同時突破咗3000人。2月27號，用戶大量添加年份文章，令中文維基百科短短3天內就突破咗6000條條目。5月14號，中文維基百科總文章數字終於突破1萬篇。\n隨住更多維基人嘅加入，文章數量增長速度亦穩步上升。2005年12月13號，用戶大量添加年份文章，令中文維基百科喺短短1日內多咗500篇文，重突破5萬條。到咗2006年11月12號，中文維基百科文章數字突破10萬篇，成為第12個擁有超過10萬篇文嘅維基百科語言版本，係一個重要嘅里程碑。\n中國大陸政府封鎖.\n中華人民共和國對互聯網採取內容審查嘅制度，政府有權依法對網路內容進行審查，對嗰啲有爭議嘅網頁內容採取限制措施。維基百科網站對一般人民嚟講好易接觸得到，但維基百科計劃成長嘅紀錄上，喺中國大陸被封鎖過四次。\n第一次封鎖.\n首次封鎖發生喺2004年6月2號到6月21號。\n封鎖嘅最初幾日只係封鎖中文維基百科，後來所有維基媒體網站喺中國大陸都被封鎖。為咗解決呢次封鎖，中文維基嘅管理員向當地嘅互聯網服務提供商溝通，重向有關單位申請解除對維基計劃網站嘅封鎖。所有維基媒體網站喺2004年6月17號至6月21號被解除封鎖。\n呢次封鎖影響到中文維基百科發展嘅生命力，使用者增長放緩，文章數增加速度減慢，文章編輯次數銳減，直到2004年9月好多狀況重未回復到2004年5月嘅程度。\n第二次封鎖.\n第二次輕微嘅封鎖發生喺2004年9月23號到9月27號。\n第三次封鎖.\n2005年10月19號下晝五點起，維基百科再次突然受到封鎖，中國大陸部分用戶無法登錄各語言版本嘅維基百科，封鎖原因至今未明，有人估計同近期發表嘅《中國的民主政治建設》白皮書有關。2006年11月9號，大量用戶回報中文維基百科http://zh.wikipedia.org/ 已經可以訪問，呢個係自2005年10月19號封鎖長達一年幾以嚟中國大陸首次可以重新訪問。同時https://secure.wikimedia.org/ 已全部唔能夠使用。\n第四次封鎖.\n2006年10月，英文維基百科、維基新聞等維基媒體喺中國大陸可以正常訪問。\n2006年11月9號下晝六點左右，中文維基百科喺中國大陸各地陸續解禁。然而呢次解禁只係持續咗8日，由11月17號開始，中文維基百科再次受到封鎖。一般認為呢次臨時解禁係由於GFW升級所致。\n上面嘅封鎖都係無預警、無預先通知嘅，同埋中華人民共和國相關單位甚至冇講畀維基百科知封鎖嘅原因同任何理由。\n2007年6月15號，中文維基百科以外嘅各語言版本維基百科同維基媒體各項目網站再次可以喺中國大陸正常訪問。\n字詞差異.\n背景.\n中文存在兩種書寫系統──正體中文（繁體中文）同簡體中文。一般喺台灣、香港同埋澳門嘅使用者用正體中文（即係繁體中文），喺中國大陸、新加坡、馬來西亞就會用簡體中文。因為缺乏交流同各自唔同嘅書寫系統嘅發展，好多正式嘅名喺中國大陸、台灣、香港同埋新加坡都完全唔同。例如話電腦嘅印嘢設備，喺中國大陸叫做打印機，喺台灣叫做印表機。\n轉換功能之前.\n隨住中文維基百科嘅成長，正（繁）簡體問題成為中文維基百科發展唔可以唔面對嘅問題。喺2003年嘅討論裏面，中文維基百科社群嘅主流意見，係畀正體（繁體）簡體喺中文維基百科共存，正（繁）簡體問題應該通過發展轉換程式來解決，而唔係等正（繁）簡體分別成立兩個中文維基百科網站，但係當時無開發相關嘅技術，所以就停止咗討論呢件事。\n絕大部分嘅文章係正（繁）簡體共同存在喺一篇文章之中，少數文章係擁有正（繁）簡兩個唔同嘅版本，例如法國用過兩種唔同版本：「法國」同「法国」，日本亦用過「日本/简」同「日本/繁」。其他維基百科可以用zh-tw同zh-cn做跨語言連結。中文維基內部嘅正（繁）簡跨語言連結就用\n 〖繁〗\n嘅方式做連結。呢種方式可以令兩種文字系統唔會互相干擾，但就只能夠靠人工整合正體（繁體）同埋簡體兩個版本嘅差異。而公告、總集型嘅頁就用正（繁）簡並存嘅方式存在（好似開頭介紹部分依然係正〔繁〕簡重存），即係話正（繁）簡體文字喺中文維基百科有相同嘅地位。\n喺正體（繁體）簡體轉換功能啟用之前，部分嘅使用者大量地將正體（繁體）文章全面改為簡體，反之亦然，實際上就冇編輯文章嘅任何內容。噉嘅做法被認為係一種破壞行為，正體（繁體）內容嘅缺少好容易被視為中文維基百科排擠正體（繁體）字嘅使用者。隨住簡體使用者大幅增長，中文維基百科由以往嘅正（繁）簡並存，逐漸成為簡體為主流嘅百科全書。中文版成立以來就不斷出現正體（繁體）版或者台灣版維基百科獨立嘅呼聲，由呢段時間得到越來越多台灣使用者嘅認同。\n經過大概兩年嘅爭論同等待，2004年9月，加入中文維基，提出正（繁）簡轉換，因為噉重寫咗成套程式，開始進行正（繁）簡轉換功能嘅開發。呢套轉換程式一度以主要中文維基用戶嘅所在地做字庫分類，之後簡化做「簡體」、「繁體」同「唔轉換」3類。中文正（繁）簡轉換系統因此容易手動添加同埋使用，成為中文維基百科解決正（繁）簡問題嘅最實際重可行嘅方案。呢套方案及程式喺2005年嘅第1屆維基媒體國際大會上由中文用戶進行咗簡單嘅介紹。\n繁簡體字詞轉換.\n為咗免除呢啲障礙，由2004年12月23號開始，中文維基百科嘅伺服器提供一個功能──正（繁）簡體自動轉換功能，能夠依據用戶參數設置自動轉換唔同嘅字體同辭彙去畀用戶睇。好多以前用正（繁）簡兩種版本內容嘅文章逐漸合併。輸入正（繁）簡兩種名都可以檢索瀏覽合併後嘅文章。\n轉換功能免除咗正體（繁體）簡體嘅隔閡，亦一併解決咗中國大陸同台灣、香港之間辭彙嘅分歧所帶來難以跨越嘅障礙。\n最初喺頁頂嘅文章文字轉換嘅標籤只有「唔轉換」、「簡體」同埋「繁體」三種，但「繁體」係用台灣用語嘅繁體字，對習慣港澳用語嘅香港、澳門使用者感到唔方便。2006年11月，經投票通過後，頁頂嘅文章文字轉換嘅標籤改為「唔轉換」、「簡體」、「台灣正體」同「港澳繁體」四種。\n喺2007年1月，轉換標籤更增加去到「唔轉換」、「大陸簡體」、「台灣正體」、「馬新簡體」加埋「港澳繁體」五種。\n而家轉換標籤「港澳繁體」改成「香港繁體」同「澳門繁體」，「馬新簡體」改成「大馬簡體」同「新加坡簡體」。\n主要項目.\n特色同優良條目.\n經過一定時間發展嘅維基百科一般都會產生「」（原名「特色條目」），雖然真正100%符合維基百科完美作品標準嘅文實際上重未存在，但「典範條目」依然係作為該語言維基百科中，通過多數人認可為比一般文章要更為完整、優秀嘅作品。佢哋一般係眾多維基人共同協作嘅成果，亦可以係部分人獨立完成嘅華彩篇章。每一篇「典範條目」都會喺文嘅右上角同文嘅討論頁上注明標記。\n對於中文維基百科嚟講，「典範條目」嘅概念嘅出現始於2004年3月（中文維基百科實質開展近半年後），起初係由管理員將個人認為較為完整嘅文章遴選為「典範條目」，而呢種做法喺中文維基百科步入文章數量同質量大幅增長後變得唔符合發展嘅要求。另外，為盡快提升中文維基百科文章嘅質量，嗰年5月，中文維基百科引入咗一直持續到而家嘅「條目質量提升計劃」，成為當時唯一一個成為「典範條目」嘅方法。但冇幾耐，「典範條目評選」制度許可有個人獨立完成嘅文章參選「典範條目」。\n最早嘅「特色條目」係「文化大革命」同「伊麗莎白一世 (英格蘭)」，經過第一次同行評審後「伊麗莎白一世 (英格蘭)」依然保留「特色條目」嘅地位，嗰篇文亦成為中文維基百科最早嘅「特色條目」。但係喺2007年2月8號，「伊麗莎白一世 (英格蘭)」已被撤消特色條目資格。2007年2月26號，中文維基百科嘅「特色條目」數量正式突破100，第100個「特色條目」係「哆啦A夢」（多啦A夢），但由於隨後有幾條「特色條目」被撤消資格，因此「特色條目」數目一度跌返落100以下。直到兩個月後嘅4月28號至再度回到100個「特色條目」嘅數字。\n另一方面，中文維基百科好多文章擁有極佳嘅內容質素但都唔足以成為「特色條目」；可能係因為佢長度過短、或論題太過廣、或過份聚焦於某一話題、或者係文章所述嘅領域唔係太知名。即嗰啲具有成為「特色條目」潛力嘅文章，由維基人主動揾出、編寫，通過提名並通過嘅，將會成為「」。\n截至目前，中文維基百科嘅「典範條目」當中以歷史類最多，其次係文學藝術及政治類嘅文章。可能同參與者嘅愛好同日常工作，文化類文章嘅普及度較高所致。同時，中文維基百科擁有嘅「優良條目」數量亦正穩定上升，其中以政治類文章最多，但歷史同地理類文章都佔好大比重。\n條目質量提升計劃.\n「條目質量提升計劃」始於2004年5月，目嘅係集合維基人嘅力量，更快咁合力打造更多「特色條目」。「條目質量提升計劃」旨在動員更多維基人參與嘅同時，提升中文維基百科嘅寫作質量，選取進行質量提升嘅文章由維基人投票決定，經過幾個禮拜提升後再交去「特色條目」評價。當中，「特色條目」評選得分最高嘅係「歐洲」，滿分5.0分中平均有4.8分。\n除咗主計劃之外，其他領域下都設有自己嘅「條目提升計劃」。例如「香港條目提升計劃」係針對香港相關文章而發展嘅質量提升項目，以提升香港相關文章至「特色條目」為目標。此外，重有台灣主題、化學主題、生物主題、足球主題，但後三者現時經已處於荒廢狀態，只有香港同台灣嘅計劃仍然繼續正常運作。\n然而，自2006年起，由於維基人對編寫文章嘅態度，轉變成以獨力完成為主，因此呢啲「條目質量提升計劃」嘅成效大不如前。除咗提升後嘅文章質素重無大改善，部份計劃更陷入荒廢狀態。2006年11月曾經有維基人動議廢除「條目質量提升」嘅主計劃，但主流意見傾向保留進行改革，直到現時重未有最後定案。\n2007年4月6號，由用戶提出嘅「用戶條目質量提升計劃」正式試行。該計劃目前預計試行3個月，到期後由維基人討論佢嘅可行性，同埋係唔係取代舊計劃等問題。\n動員令.\n「動員令」係中文維基百科特有嘅一種為增加文章數量同兼顧質量而進行嘅召集維基人編輯文章嘅活動，方式係部份維基人主動邀請其他維基人參與編輯文章。「動員令」分「大動員令」及「小動員令」兩種。「動員令」搞過四次，其中頭三次係大動員令，第四次係小動員令。而第三、四次動員令更啟用咗加分機制。喺2006年7月15號到2006年8月1號舉辦；喺2006年8月15號到2006年10月1號；喺2006年12月1號到2007年1月1號；喺2007年4月1號始到4月30號，呢次動員令限定生物動員令、翻譯動員令、寰宇動員令、體育奧運動員令、音樂動員令同暗黑動員令六個主題。一啲維基人樂於接受呢種活動，但亦有人表示反對。「動員令」確實對中文維基文章質量產生一定促進作用，但因為參加人數有限而效果平平。關於「動員令」重搞唔搞落去下去重有爭議。\n翻譯.\n中文維基有參與元維基嘅「每周翻譯」計劃，每個禮拜由其他語言版本嘅維基百科翻譯一篇文。呢個計劃到現時為止已成功翻譯超過100篇中短篇幅嘅外文文章，為翻譯工作提供榜樣。\n專題同主題首頁.\n中文維基百科設有唔同嘅。專題係一個幫助各參與者去整理喺維基百科某一特定範疇嘅資料嘅資源。呢個唔係提供嗰啲資料嘅地方，而只係一個有關嗰啲資料嘅資源：好似邊啲資料應該如何編排方式、或者邊啲內容應該包含等等。而且各個專題嘅討論頁亦為嗰啲對嗰個題目有興趣嘅參與者提供一個討論地方。截至2007年3月，中文維基百科有大概70個專題。\n對於特定範疇，中文維基百科重設有。主題首頁係為對某一領域嘅知識有興趣嘅維基人及一般讀者提供嘅首頁，用嚟幫助揾嗰個主題嘅資料，重擴充同嗰個主題相關嘅文章。一個維基主題可以係一個或多個專題相連。不過，同專畀維基編者使用嘅維基專題唔同，維基主題係同時為編者同埋一般讀者服務嘅。截至2007年3月，中文維基百科有48個主題首頁。\n工作小組同興趣小組.\n為凝聚對特定範疇感興趣嘅維基人，中文維基百科設有唔同嘅及。工作小組嘅主要焦點嘅中文維基百科內嘅站務維護，而興趣小組則集合咗對有興趣編寫特定範疇條目嘅維基人，藉呢進行意見交流。截至2006年12月，中文維基百科共有9個工作小組及27個興趣小組。\n地區維基人協作.\n2005年8月，香港維基人發起咗香港維基人佈告板。呢個係中文維基百科首個地區性維基人佈告板，作為香港維基人同對撰寫香港文章有興趣嘅維基人聯絡之用。佢嘅最大特色，係佢嘅「香港條目提升計劃」。喺呢個計劃之下，有啲文嘅質量得到大幅提高，重成為「特色條目」。最早由呢個計劃出現嘅「特色條目」係「香港電車」，喺嗰板嘅「條目提升檢討」嘅滿分5.0分中得到平均分3.4分。\n繼香港維基人喺中文維基百科首創地區性維基人佈告板之後，喺2006年1月1號，台灣維基人發起咗相同性質嘅台灣主題公告欄，以求將台灣嘅風土文化喺維基百科展現出嚟。其後，來自廣東、中國中部、日本同澳門嘅維基人都建立咗佢哋嘅維基人佈告板。截至2007年3月，中文維基百科共有6個地區性維基人佈告板。\n刊物.\n中文維基百科由2005年起，由中文維基百科行政員主持編寫（第二期稱為維基文摘）。維基讀本係對維基百科上某種主題文章精選嘅一個連續出版物，並製作成PDF格式出版。維基讀本每季出一期，但出咗兩期就冇再出。2006年第一屆中文維基年會籌備期間，有提議重辦維基文摘，但都係未成事。\n另一方面，中文維基百科設有一個名為wikidigest嘅郵件組。個郵件組由中文維基人喺2005年12月建立，內容係中文維基百科新文章精選，目前定期向用戶發送每日入選中文維基首頁「你知道嗎」欄目嘅文章，可以喺呢度入。\n鑑於維基讀本已荒廢多時，中文維基百科用戶喺2007年3月13號，出版全新嘅《中文維基百科電子雜誌》試刊版（簡體中文版、繁體中文版）。雜誌初步計劃每月出一期，內容除咗展示中文維基百科嘅特色內容，亦會有用戶專訪、社群熱門話題及最新統計數據等。然而，截至2007年5月，重未有本雜誌嘅最新消息。\n互助客棧同詢問處.\n中文維基百科設有一個名為「」嘅地方，用嚟討論技術議題、方針同規則、以及中文維基百科嘅管理維修。呢個係中文維基人最主要嘅交流意見嘅地方。另一方面，面對雅虎知識+一類知識型網站嘅流行，中文維基百科喺2006年10月設立咗一個名為「」嘅地方，畀使用者發問及解答任何同維基百科無關嘅問題。\n維基人社群.\n參與者.\n中文維基百科嘅參與者來自世界各地嘅華文使用者，而唔係集中於中國大陸。東南亞擁有龐大嘅華語使用人口，但當地華人人口並冇反映喺嗰帶地區相關文章嘅書寫量上，可能同東南亞華人多數用粵語、閩南語、客語或者係當地華人已失去華文書寫嘅能力有關。維基人嘅年齡跨度同一般人印象中「百科全書」嘅編輯者年齡跨度唔同，其中唔少活躍嘅維基人喺生活中重係大學生及中學生，甚至有少數小學生參與。呢外，通過「條目質量提升計劃」、訪問同編輯總數上顯示中文維基百科用戶大部分對政治、歷史、文化類文章報有較大嘅熱情，因此「特色條目」、「優良條目」、「新條目推薦」都以呢類文章居多。另一個特色現象，就係由於來自香港嘅維基人好多都關心本地嘅嘢，因此優秀嘅香港相關文章嘅比例都唔少。\n截至2007年6月，中文維基百科有超過24萬名註冊用戶，擁有??????篇文同超過400萬次嘅編輯。但所做出嘅貢獻佔據咗整個中文維基百科嘅大多數。編輯超過1,000次嘅維基人有大概300幾人，而佢哋嘅貢獻佔咗中文維基百科編輯總次數大概75%，而編輯超過10,000次嘅維基人嘅35人中，已貢獻咗超過三分之一嘅編輯總次數。有觀點認為呢個係維基百科唔易令新人上手或者對版權嘅要求嚴格嘅表現。\n一般嚟講，已經熟悉中文維基百科嘅用戶大多數用互助客棧來進日常嘅編輯交流，而專為新人設立咗常見問題嘅集合。為咗進一步加強維基社區之間各用戶嘅交流，中文維基百科喺中通過地域、愛好及興趣、畢業學校、政治傾向……各種唔同嘅分類創立咗各個維基人之間嘅交流板塊。通過呢個板塊維基人可以好快找到自己嘅同鄉、校友、志同道合嘅第啲維基人。維基人可以通過呢度尋求各種協助，或發起當地維基人舉行聚會。亦可以找到維基嘅部分，工作小組同。\n管理員.\n2006年底，中文維基百科一共有86個管理員：29個嚟自中國大陸、16個嚟自台灣、14個嚟自香港、9個嚟自美國、5個嚟自加拿大、3個嚟自澳門，英國、澳大利亞、法國、韓國、德國、日本各一個，2個未鑒別。\n聚會.\n維基百科第一次嘅聚會──維基百科北京地區網友見面會，2004年7月25號喺北京大學舉辦。此後喺上海、香港、臺北、新竹都有維基人發起聚會，將網上嘅聚會帶到現實之中。聚會嘅主題主要涉及中文維基百科嗰當時遇到嘅問題同一啲發展嘅建議，因此討論嘅焦點往往各有側重。2005年8月，中文維基百科嘅、、等幾名用戶參加咗呢一年嘅維基媒體國際大會，重喺發表由撰寫嘅關於簡繁轉換嘅技術性論文「Chinese conversion the wiki way」同主要由撰寫嘅講演稿「We-create-pedia in China」等多篇文章，受到與會者嘅廣泛關注。\n2006年4月，台北維基人開始展開每兩星期一次嘅定期聚會，香港維基人於10月仿效。2006年12月，廣東、北京、南京、香港同台北五個地區都計劃舉行冬季聚會，係中文維基百科成立以來同一個月內最多地方舉行聚會嘅月份。\n中文維基年會.\n為咗令各地嘅中文維基人增加見面嘅機會，以及向外界推廣中文維基百科嘅應用，中文維基年會因此而被發起。第一屆中文維基年會喺2006年8月26號至27號喺香港中文大學舉行。超過一百名參加者參與呢次活動。呢個年會更係全球第一個針對個別語系嘅。\n由於台灣台北市成功奪得2007年8月舉行嘅第三屆維基媒體國際大會主辦權，因呢第二屆中文維基年會可能未必會於2007年舉行。\n網上討論交流.\n中文維基人依地區嘅習慣而有唔同嘅網上交流方式，例如來自台灣嘅維基人多數用BBS同MSN互相交流，而來自中國大陸嘅參與者就較多使用QQ進行即時交流。但係隨住參與者群體嘅不斷交流同融合，呢啲唔同網絡交流方式嘅利用都唔係絕對，比如，而家一啲中國大陸嘅中文維基嘅網絡會議都會用MSN，以及Skype呢類其他地區維基參與者常用嘅網上通訊軟件。下面係一啲大事紀：\n維基榮譽同獎勵.\n2005年1月，同為進一步推動中文維基百科嘅發展，參考英文、日文版維基百科創建咗目前中文維基百科通用嘅「」，冇幾耐之後設立咗以獎勵Gmail或Wallop為主要方式嘅其他維基獎勵，以作為對長期為中文維基百科付出貢獻嘅維基人嘅肯定。此後重有「新條目推薦」制同「條目編寫競賽制」（該項目已停止）。執行呢啲措施既收到確實嘅成效，帶動啱啱加入維基百科嘅新人嘅貢獻熱情，亦行咗唔少彎路。同年8月，由同發起針對維基榮譽同獎勵具體操作細節嘅一次討論，重將之付諸投票通過。2006年2月，香港維基人佈告板設立咗「維基香港創作獎」，2007年3月起，ACG專題亦設立咗「維基ACG專題創作獎」。呢兩個獎勵係中文維基百科目前為止僅有獨立於維基榮譽同獎勵主計劃嘅創作獎項，另外，維基香港創作獎喺2007年4月，分拆成「維基香港內容獎」同「維基香港圖像獎」，畀更多攝影好手可以唔經由寫文嘅方式，參與攝影嘅協同工作。\n批評.\n增長慢.\n全球用中文嘅人數達14億以上，係世界主要語言之一。然而，中文維基百科嘅規模同中文嘅普及率遠遠唔成正比，甚至遠遠唔及英文維基百科嘅1/15。有觀點將原因歸咎於中國大陸當局封鎖維基百科。不過，即使只計算非中國大陸嘅大概1億名中文使用者（部分中文非母語使用者），參與中文維基百科嘅人數重係遠遠比唔上其他語言嘅維基百科。例如瑞典文得大概900萬人用，但瑞典文維基百科嘅文章數目已經係中文維基百科嘅兩倍幾。除咗中文維基自身嘅問題外，某啲小語種同強勢語言嘅通用性都可能係瑞典文維基快速增長嘅原因之一，例如瑞典文同德文非常相似，由德文維基百科中翻譯文章到瑞典文維基百科非常容易。\n自從2006年11月中文維基百科文章數突破十萬大關之後，文章增長出現速度大幅減慢之勢。2007年1月成個月，中文維基百科只係增加咗3180篇文，平均每日只係增加咗103篇，比半年前（2006年7月）成個月嘅6219篇，少咗近一半。同一時間，排喺中文維基百科前面嘅俄文維基百科文章數目正逐漸拋離。\n內容少.\n中文維基百科另一為人詬病嘅地方係佢充斥大量未完成作品。據統計，中文維基百科每篇文章長度得大概3,000字節（每個漢字佔3字節），比德文、日文等主要語言短少。當中超過2千字節嘅文章更只有13%，同樣比大部份主要語言為少。少於一成文章嘅長度超過平均長度，意味住中文維基百科只靠極少數內容極詳盡嘅文章，去支撐文章平均長度嘅數字。\n除咗小作品嘅問題，未完成翻譯嘅文章同樣有好多。現時有超過3,000篇文重未完成翻譯，即超過文章總數嘅2.5%。相對於其他語言版本，呢個數字係比較嚴重，最差嘅情況係，有啲文章得一少部分點內容被翻譯。\n專業貧.\n中文維基百科喺科技、化學、物理、數學、醫學等文章嘅建構同經營方面，專業性亦明顯唔夠英文或德文維基百科咁高，喺翻譯上進度亦略嫌過慢。咁相信係同中文維基百科參與者，正如前段提及，以大學生及中學生為主，而冇乜在職專業人士及大學教授參與有關。\n爭議.\n環繞中文維基百科嘅爭議，主要包括資料來源可靠性同埋中國大陸同管理員用戶對政見唔同人士嘅攻擊同封殺。後者隨住香港反修例運動同香港國安法嘅爭議，而顯得更加嚴重，甚至有一個名叫Walter Grassroot，來自中國大陸嘅維基編輯，提議向國家安全處舉報香港用戶。有香港用戶就指責，中國編輯違反維基百科合作同互信嘅原則。"}
{"id": "5297", "revid": "146143", "url": "https://zh-yue.wikipedia.org/wiki?curid=5297", "title": "A", "text": "A係拉丁字母第一個字母，大階寫做A，形似金鐘架，細階寫做a，撈埋廣東話時讀「粵拼：ei¹」。\n史.\nA字原本係埃及神聖文字或者係原閃族字母個牛頭象形文字。\n公元前1600年，腓利基字母每個字係綫形(linear form)，成為之後其他形式嘅基礎。佢個名一定同希伯來字母aleph有一定關係，同樣，都同阿拉伯字母alif有關。\n呢隻字母，腓利基或其他閃族話，係喉塞音來。之但係，古希臘人借呢隻字母，做響音，叫佢做alpha。大概公元前8世紀，早期希腦文係打側寫，到咗後期就變咗依家咁。雖則有啲地方會一隻腳短咗。\n埃特魯斯坎人將希臘字母帶到意大利，無改過任何嘢。而羅馬人就將埃特魯斯坎字母來寫拉丁文，最後就變成家下嘅拉丁字母，畀唔同話記嘢。\n呢個字母有兩隻小寫。一隻係手寫成日用嘅，一個圈加尾一棟。而印刷品呢，就用一圈仔再搵個大圈包住佢。呢兩款都係由大寫變成。寫希臘嗰陣，就好似下面Uncial個版本。而好多字型都會將右腳打棟。serif就將隻腳變咗圈，而有啲就唔要長腳，變咗手寫咁。"}
{"id": "5298", "revid": "14", "url": "https://zh-yue.wikipedia.org/wiki?curid=5298", "title": "Ａ", "text": ""}
{"id": "5300", "revid": "143999", "url": "https://zh-yue.wikipedia.org/wiki?curid=5300", "title": "自然科學", "text": "自然科學（；）泛指用科學方法嚟研究大自然嘅領域，即係會用實驗同觀察等嘅做法嚟描述、預測同埋解釋大自然入面嘅各種現象。自然科學可以按「研究大自然嘅邊一忽」嚟再細分做做好多範。\n定位.\n自然科學同第啲科學－例如係心靈科學或者社會科學呀噉－領域一樣，會跟足科學方法（scientific method）嚟去研究大自然（廣義上包嗮所有唔係人造嘅嘢）。自然科學研究會：\n上述嘅過程會係噉不斷重複，直至手上嘅理論做得到完全準確嘅預測為止－於是乎自然科學就有持續嘅發展，做到愈嚟愈準確嘅預測。到咗現代，自然科學經已有龐大嘅理論體系，有多個理論解釋各種嘅自然現象，而且自然科學家仲會不斷噉去搵新嘅現象嚟研究，睇吓呢啲理論能唔能夠解釋新現象，又或者使唔使諗新嘅理論。\n分科.\n自然科學可以再細分做好多範，包括咗：\n... 呀噉。"}
{"id": "5301", "revid": "1733492", "url": "https://zh-yue.wikipedia.org/wiki?curid=5301", "title": "海豚", "text": "海豚係鯨目之中，齒鯨亞目嘅海洋哺乳動物。華南水上人就叫佢哋做烏忌、白忌。通常生活喺海度，亦都有生活喺江度（好似中國嘅白鰭豚）。\n名.\n海豚英文「dolphin」呢個字係由古希臘文嘅「δελφίς」而嚟（delphis，意思係「有子宮嘅」），即係「有子宮嘅魚」。由於中文嘅「海豚」呢個詞有個海字，變咗好似只係包含海棲海豚。但係喺科學上，「海豚超科（Delphinoidea）」包括唔係海棲嘅海豚，海洋海豚科（Delphinidae）先至係指海棲嘅海豚。海豚科係齒鯨亞目中種類最多嘅一科，佢哋喺約莫10億年前嘅第三紀中新世就開始進化到而家啦。\n海豚種類繁多，而家世界上有17個屬，約40種海豚。佢哋體型都差得幾遠，由最細嘅毛伊海豚（Maui's Dolphin）（1.2米）至最大，有成10米嘅殺人鯨都有。而大部份種類海豚重量通常介乎50到200公斤之間。佢哋嘅蹤跡遍及全世界，成日喺較淺嘅海域及大陸嘅沙洲附近發現。海豚係食肉嘅，佢哋主要食魚同埋墨魚。\n智商.\n海洋海豚科動物智商好高，成年海豚可以高過三歲大嘅人類。所以俾人捉去做表演，甚至用喺軍事用途。\n構造.\n同其他鯨魚比較，海豚有一個長嘴，頭頂又有可以發出超聲波嘅器官，其他鯨就冇（除咗喙鲸科（Ziphiidae）之外）。一般嚟講，海豚有三個胃。佢哋用超音波嚟傳遞信息，重有大腦好發達，有兩個半球可以輪流休息，所以話海豚係可以唔使瞓覺嘅。\n海豚嘅傳說.\n同海豚有關嘅傳說好多，有啲亦都係真嘅。例如，希臘歷史學家羅圖斯圖喺《亞里翁傳奇》呢本書度寫咗一個不可思議嘅故仔：亞里翁係生活喺公元前六世紀列斯堡島一個出名嘅抒情詩人同音樂家，有一次喺意大利巡迴表演後，拎住好多錢搭船返科林敦，途中班水手見錢開眼諗住謀財害命。當時亞里翁求班水手畀佢再唱一首歌，啲水手應承咗。點知，佢嘅歌聲竟然引嚟一大班海豚。佢俾班水手掟咗落海之後，其中一隻就將佢孭到岸邊。除咗呢個故仔之外，海豚救人嘅事件成日都有發生，好似1949年出版嘅《自然史》雜誌，就登咗美國佛羅里達州一個律師嘅老婆俾海水浸親暈咗，附近嘅一隻海豚見到，就將個女人推咗上沙灘嘅事。\n根據漁民嘅傳說，如果海豚喺岸邊游，嗰日雖然會風平浪靜，但係過兩日就吹起狂風，海面重好大浪，啲漁民就出唔到海。漁民覺得見到海豚唔老黎，所以會捉好多海豚重殺埋佢哋，結果令海豚數量少咗好多。\n保育現狀.\n響香港，所有海豚都受到法例保護。中華白海豚係唯一原居於香港水域嘅海豚品種。另外一種香港嘅名叫江豚，係鼠海豚嘅一種。"}
{"id": "5302", "revid": "13", "url": "https://zh-yue.wikipedia.org/wiki?curid=5302", "title": "齒鯨亞目", "text": "齒鯨亞目（Odontoceti）屬於鯨目（Cetacea）之下，係包括所有有牙齒嘅鯨魚。大部份比鬚鯨亞目嘅成員細隻，而且智商高啲。其中，抺香鯨有全動物界之中最大嘅腦 。\n呢個目所有成員都食肉，以海洋海豚科嘅動物最出名。其中樽鼻海豚最聰明，佢地嘅智商可以有三歲細路咁高。\n解剖學特徵.\n齒鯨只有一個呼吸孔，喺頭部前方接近嘴唇部位置。同鬚鯨亞目相比，齒鯨體長較細，除咗抺香鯨之外，一般體長大約得10米，嘴喙明顯（除咗殺人鯨、偽虎鯨同抺香鯨）。\n行為特徵.\n(1)鳴叫：\n大部分齒鯨亞目既成員可以發出鳴叫，而且叫聲有好多種。\n(2)運動：\n齒鯨游泳動作較為迅速同靈活，細隻啲品種有騎狼行為。\n(3)社會行為：\n齒鯨大多結群活動，種群數量較大，海豚種群有時可達成千條之多。\n(4)食啲乜：\n所有齒鯨都係食肉既，主要都係魚，蝦等水產，要視乎係乜嘢品種。特別啲品種：殺人鯨會食海獅等大型哺乳動物，抺香鯨會捉巨型鳥賊嚟食。\n分類.\n鯨豚類"}
{"id": "5303", "revid": "440", "url": "https://zh-yue.wikipedia.org/wiki?curid=5303", "title": "鯨", "text": ""}
{"id": "5304", "revid": "42683", "url": "https://zh-yue.wikipedia.org/wiki?curid=5304", "title": "瑪麗·居里", "text": "瑪麗·居里（又叫居里夫人、居禮夫人，全名瑪莉亞·沙洛美亞·斯郭多夫斯卡－居里，，）係波蘭物理學家同放射化學家，亦係頭一個攞諾貝爾獎嘅女科學家。\n佢攞過兩次諾貝爾獎，一次係諾貝爾化學獎，一次係諾貝爾物理學獎。1903年同老公皮耶·居里（Pierre Curie）同埋安托雲·昂希·碧格希勒（Antoine Henri Becquerel）分享咗諾貝爾物理學獎，1911年又因放射化學方面嘅成就獲得諾貝爾化學獎。而佢之所以得到諾貝爾化學獎，係因為佢發現咗鐳呢一種元素。\n佢亦係「居里學院」嘅始創人。\n生平.\n居里夫人1867年喺波蘭華沙出世，曾經患咗一年嘅精神病。由於係女性，佢唔可以響任何俄羅斯或者波蘭嘅大學繼續進修，所以做咗幾年嘅家庭教師。最後，佢喺家姐嘅經濟支援下移居法國巴黎，而且響法蘭西大學（以前叫做索邦書院，1896年改名做巴黎大學）學數學同物理，後來重成為咗法蘭西大學嘅第一名女性講師。\n居禮夫人響Sorbonne識咗另一名講師，皮耶·居里，即係佢後來嘅老公。佢哋兩個成日一齊做放射性物質嘅研究，以瀝青鈾礦石為主，因為呢種礦石嘅總放射性比佢所含嘅鈾嘅放射性重要強。1898年，居里夫婦對呢種現象提出咗一個邏輯嘅推斷：瀝青鈾礦石中一定有某種未知嘅放射成分，佢放射性遠遠大過鈾。響12月26號，居里夫人公佈咗呢種新物質存在嘅設想。\n之後嘅幾年裏面，居里夫婦不斷噉提煉瀝青鈾礦石中嘅放射成分。努力不懈之後，佢哋終於成功分出咗氯化鐳，重發現咗兩種新嘅化學元素：釙（Polonium, Po, 84）同鐳（Radium, Ra, 88）。因為佢哋喺放射性上嘅發現同研究，居里夫婦同安托雲·昂希·碧格希勒一齊分享1903年嘅諾貝爾物理學獎，居里夫人亦因此成為史上頭一位攞諾貝爾獎嘅女性。八年之後嘅1911年，居里夫人又因為成功分離鐳元素而獲得諾貝爾化學獎。出乎意料嘅係，居里夫人喺獲得諾貝爾獎之後，冇為提煉純淨鐳嘅方法申請專利，而係將提煉方法公佈咗出來，呢種做法有效推動放射化學嘅發展。\n居里夫人係史上頭一位攞兩項諾貝爾獎嘅人，而且係僅有嘅兩個喺唔同領域攞諾貝爾獎嘅人之一。喺第一次世界大戰時期，居里夫人提倡用放射學救護傷者，推動放射學喺醫學領域裏面嘅運用。之後，佢曾經喺1921年去美國旅遊並為放射學嘅研究籌款。居里夫人由於過度接觸放射性物質而喺1934年7月4號死喺法國上薩華。\n後來，居里夫人個大女伊軒·左里俄-居里（Irène Joliot-Curie）喺1935年獲得諾貝爾化學獎；細女伊芙·居里（Eve Curie）喺居里夫人死咗之後寫咗《居里夫人傳》。喺1990年代嘅通貨膨脹期間，居里夫人嘅頭像曾經出現喺波蘭同法國嘅銀紙同郵票上。化學元素鋦（Curium, Cm, 96）就係為紀念居里夫婦而命名嘅。"}
{"id": "5306", "revid": "198212", "url": "https://zh-yue.wikipedia.org/wiki?curid=5306", "title": "愛迪生", "text": "愛迪生（），全名湯馬士‧歐華‧愛迪生（，）係美國嘅發明家。佢嘅發明不計其數，而其中一個偉大嘅發明，就係電燈膽。\n出世同少年時代.\n愛迪生喺美國俄亥俄州（Ohio）米蘭鎮出世；老豆係森姆．奧丹．愛迪生（\"Samuel Ogden Edison\"，1804–1896），之前喺加拿大搞飲食開飯店，後來因為加入革命軍而俾人通輯，於是走去美國米蘭鎮，轉搞木材生意；至於愛迪生阿媽蘭茜．瑪菲斯．伊利沃（\"Nancy Matthews Elliott\"，1810–1871）喺加拿大做過小學教師，後來嫁咗之後就冇再教書，做個全職嘅住家婦人。而愛迪生就係佢哋嘅第七個仔。\n每事問嘅愛迪生.\n愛迪生細個時候啲人會叫佢做艾爾；佢個頭望落都幾大，而且成日都有好多問題去問啲大人，好似佢會問：「點解蘋果有紅色有綠色？」、「點解一加一會係二？」、「咁兩嚿泥加埋即係幾多？」、「點解蜜蜂嘅屋企同我屋企唔一樣？」、「點解人天生冇翼唔識飛？」……等一大堆好難答嘅問題，搞到啲大人好多時都口啞啞唔識答佢；當佢知道家禽要保溫嚟孵蛋，竟然三更半夜一個人走入穀倉，坐喺堆禾草上面孵蛋，於是除咗佢父母之外，其他人都覺得佢個頭腦有問題。\n佢覺得火呢樣嘢好神奇，於是有一次向老豆間木廠嘅工友問長問短，不過得唔到答案，於是自己暱埋喺貨倉嘅一角點火，想研究一吓火係點樣燃燒，點知一發不可收拾，差啲燒晒成個貨倉。\n後來佢同屋企人喺1854年搬咗屋去密茲根州（Michigan）嘅波特蘭居住；第一次返學，佢就一直問嘢，問到個神父班主任發晒脾氣，卒之三個月後頂唔順向愛迪生嘅父母提出唔再教佢；好彩媽咪蘭茜曾經教過書，於是好嬲咁同學校講話要退學，決定自己做老師，教個仔學知識同埋畀佢自修。\n阿媽嘅啟發.\n愛迪生學嘢好快，而且乜都想知想學，先後讀過《英國史》同埋《世界史》，又睇過好多唔同類型嘅文學作品；蘭茜見愛迪生進度咁快，認為佢會對科學有興趣，於是送咗本由R.G.柏加（\"R.G.Parker\"）寫嘅書《自然科學的學校》（School of natural philosophy）畀佢睇，點知愛迪生睇過之後就迷咗落去，而蘭茜亦已經一早預備咗屋企嘅地下室一角畀佢學做實驗。\n發明嘅第一步～實驗.\n到咗大約十歲，愛迪生基本上已經試過晒所有喺【自然科學的學校】裏面所講嘅實驗，佢亦有將呢啲實驗嘅結果組合，搞咗好多新嘅實驗，不過用貓貓狗狗嚟玩嘅居多，好似喺啲貓狗嘅身上面摩擦，比較吓產生嘅靜電量有幾多……等等，搞到啲貓狗見到佢都怕怕；佢重將全部冇毒嘅物料樽都貼晒毒藥標籤，搞到佢父母落到地牢嘅時候都唔敢走埋去掂呢啲樽。而自從有咗小型「實驗室」之後，愛迪生就好少出去同啲朋友仔玩，但係一有機會佢就會出去整蠱佢啲朋友；佢嘅挑皮同埋愛玩嘢嘅性格，完全係受咗佢老豆嘅樂觀開朗所影響。\n有一次，愛迪生做緊升氣球實驗嘅時候，佢見到嚟自荷蘭大佢一歲嘅朋友仔阿麥想捉雀仔捉唔到，於是拿拿林返去調製咗杯可以產生氣體嘅「氣化劑」畀阿麥飲，呢劑嘢係用炭酸鈉再混合幾種藥物而成，以為體內產生氣體就可以減輕重量，點知阿麥飛唔起之餘重勁肚痛，愛迪生終於第一次俾佢阿媽狠狠咁打咗一餐。\n做蔬果生意.\n愛迪生十一歲嘅時候，佢意識到做實驗要有一定嘅資金，於是搵埋阿麥一齊種菜出市集賣賺錢，啲人見到兩個賣菜小朋友好可愛，於是都樂於幫襯，令到生意出奇咁好；遇到有人想要一啲特別嘅蔬果而佢哋冇嘅時候，愛迪生重識得去搵低價嘅小販買入，再加返少少價嚟賣出，可以話細細個已經有商業嘅頭腦。不過後來因為放太多時間喺種菜同販賣上面，搞到冇乜時間去做實驗，於是佢唯有放棄種菜，返返去佢嘅實驗小天地。\n賣報紙嘅日子.\n喺1859年到1862年呢段其間，愛迪生喺連接侯倫港（Port Huron）到底特律（Detroit）嘅火車上面賣報紙同埋小食雜貨，而當時嘅列車行駛時間係由朝頭早七點到朝早十點；因為愛迪生每次一到底特律就即刻會入去公共圖書館睇書，於是後來啲人傳聞話呢間公共圖書館裏面嘅書幾乎都俾愛迪生睇過晒。\n喺愛迪生十三歲嗰年，佢獲批准喺火車嘅車廂裏面設置實驗室，於是佢可以一邊做實驗一邊賺錢，成為咗佢當時最夢寐以求嘅工作。之但係冇幾耐之後，有一日佢喺賣報紙嘅時候趕唔切上返火車，於是即刻搏命咁追，佢用一隻手攬住叠報紙，一隻手拉住車邊嘅欄杆企圖擒上返車，當時介紹佢做呢份工嘅車長喺火車上面見到佢咁危險，於是人急手快即刻用對手就揪住愛迪生對耳借力，終於救咗佢返上車；因為呢一下揪耳仔救命嘅行動，愛迪生嘅聽覺自此以後變得非常之差，正如佢嘅記述咁講：「對耳仔一拉起嗰時剩係聽到轟一聲，跟住聽乜都唔再清楚……」、「…十三歲之後都冇再聽過雀仔嘅叫聲…」。\n1861年，美國因為解放奴隸問題而引發嘅南北戰爭爆發，愛迪生要咗比平時數量多幾倍嘅報紙上火車，重加價嚟賣，居然俾佢賺到一大筆錢；佢見辦報紙原來都幾好搵，於是決定用呢筆資金自己做編輯出報紙，命名為【新聞一週】（News Weekly），主要刊登一啲交通工具嘅價錢、火車嘅班次時間同埋失物待領……之類嘅消息，後來慢慢加入咗好多關於其他人嘅私隱同壞話，終於招嚟某啲人嘅不滿而搵佢麻煩，唯有打消做報業大王嘅念頭，重投實驗嘅懷抱。\n不過有一次，愛迪生喺流動實驗室裏面用黃燐做實驗嗰陣，因為架列車搖得太犀利，樽易燃嘅黃燐一滑手就跌咗落地，重引發咗一場火災，呢一吓嚇親啲乘客之餘亦驚動到火車當局，於是落命令唔准佢再喺火車度做實驗，不過就照舊畀佢喺車度賣報紙。\n青年時代.\n後生電報員嘅誕生.\n自從喺1838年電報機實用化之後，電報員成為咗好多年青人嘅夢想職業；愛迪生都唔例外，佢為咗想成為一個電報員，喺十一二歲嘅時候利用賣菜賺返嚟嘅錢買咗部標準嘅摩斯電報機，閒來就同阿麥一齊實習收發電報。雖然佢喺十三歲嗰年因為一次意外令到聽覺變壞，但好彩嘅係，電報嘅發報聲佢居然重可以聽得清清楚楚，於是佢重新燃起做電報員嘅鬥志。\n喺1863年嘅夏天，十五歲嘅愛迪生喺密蘇里州（Missouri）一個火車站上面等火車埋站，忽然俾佢見到一個細路仔喺火車軌上面玩，重有架列車就快撞埋去，於是佢即刻奮不顧身咁衝出去救返個細路；原來呢個細路仔係曼特基利文斯車站（Station Mount Clemens）嘅站長麥肯治（J. U. Mackenzie）個三歲嘅仔占美 麥肯治（Jimmie Mackenzie），麥肯治極之感激，佢知道愛迪生想成為一個電報員，為咗報答佢對個仔嘅捨身相救，於是答應收佢做契仔教佢電信嘅各種技術；麥肯治站長邀請愛迪生返佢屋企住，期間剩係需要愛迪生畀伙食費，半年之後愛迪生已經達到電報二級技士嘅資格，而當時二級技士嘅要求係要喺一分鐘之內收發30至51個字母。\n1864年，愛迪生正式受僱成為一個集團嘅電報技術員，得閒嘅時候就繼續睇關於科學嘅書同埋做實驗。有一次因為連接美國同加拿大嘅河底電纜斷咗，愛迪生靈機一觸用火車頭嘅汽笛發摩斯訊號畀河嘅加拿大對岸，而對面嘅發報員真係收到訊息，於是愛迪生一夜成名。\n獨闖加拿大.\n喺1864年五月，愛迪生隻身去到加拿大搵發展，佢喺加拿大安大略省（Ontario）嘅史德福特火車站（Station Stratford）搵到份夜間嘅電訊技士，工作時間係夜晚七點到第朝七點，但係佢日頭仍然爭取時間睇書同埋做實驗；火車當局為咗監察車站嘅職員有冇蛇王，就規定車站嘅電報員每晚九點之後要每個鐘發個電訊畀車務中心，但係愛迪生憑住佢嘅小聰明發明咗一部連住時鐘嘅定時發報機，自己就爭取時間瞓覺，所以中心方面一度認為佢係最勤力可靠嘅職員，不過因為有次車務中心嘅突擊檢查之中發現愛迪生冇回覆，於是總務由車務中心騎快馬去到史德福特車站，見到愛迪生居然喺度瞓覺，但個電報機就仍然嘟嘟響喺度發訊號，質問之下愛迪生唯有認錯，雖然總務好欣賞愛迪生嘅呢件小作品，但係車站始終係要一個職員而唔係機器，所以叫愛迪生即刻拆走部機，於是愛迪生嘅第一件發明品宣告玩完。五日之後，愛迪生收到電報話車站有列火車要入，通知喺嗰度嘅另外一段貨卡開走，點知愛迪生發訊號畀站頭時候冇回應，衝到去嘅時候兩架火車已經撞埋咗；呢次意外令到愛迪生被叫到多倫多（Toronto）總公司問話，因為佢有偷懶嘅前科，於是問責嘅矛頭就直指愛迪生，除咗即時炒佢魷魚之外，重考慮起訴佢失職，佢驚起坐監上嚟，當晚就即刻執嘢走佬返美國。\n流離浪蕩嘅日子.\n愛迪生出走加拿大返到美國之後嘅幾年，先後做過好多間電信公司，並且冇固定屋企，四處流離浪蕩。\n喺呢段期間，佢識到人生裏面一個重要嘅朋友－－米爾頓阿當（Milton Adam）；阿當係一間電信公司嘅發報員，1865年愛迪生去呢間公司申請電報員工作，就係由佢嚟做考核，之後就非常欣賞愛迪生，最後更成為咗好朋友。同年嘅4月14號，成功解放奴隸制度嘅美國總統林肯（Abraham Lincoln）喺華盛頓福特劇院俾人暗殺，愛迪生因為遲咗收發呢單新聞嘅電報而俾人鬧到狗血淋頭，愛迪生引咎辭職，咁啱阿當亦都想另謀發展，於是同愛迪生一齊唔撈，暫時分開各自再去尋找新天地。\n不斷嘅見工同辭職，加上做電報員剩係收收發發冇乜挑戰，於是愛迪生開始厭倦想搵另外一啲工作；1867年，佢諗住遠赴巴西去搵出路，但最後因為唔想離開太遠，於是中途返返轉頭。到到1868年，廿一歲嘅愛迪生喺波士頓一間圖書館睇書時撞返阿當，於是阿當邀請佢一齊住分擔宿舍費用；期間愛迪生日頭喺電信局做嘢，空閒或者夜晚時份就好似以前一樣用嚟做實驗，終於喺同年10月28號，佢得到發明品嘅第一件專利權－電氣投票紀錄機，不過因為一班議會議員覺得用機器點票始終太過兒戲，會忽略少數人嘅意見，所以最終冇俾議會採用，成為咗愛迪生第一件、但係唔實用嘅專利發明。不過愛迪生冇放棄繼續研究，只係認為既然要發展就要去大城市，可惜資金唔夠，於是阿當自願傾盡身家畀愛迪生做水腳去紐約發展。\n發明家嘅誕生.\n踏上發明之路.\n愛迪生嘅第一件專利產品雖然唔實用，但係喺1869年嘅一月，電信新聞就刊登咗「愛迪生成為發明家」嘅消息。\n愛迪生離開咗波士頓去咗紐約，不過初初去到搵唔到佢嘅朋友，於是喺街度流浪咗幾日，最後俾佢搵到一個電氣廠嘅地下室做暫時棲身嘅地方。三日之後嘅一晚，愛迪生瞓瞓吓聽到上面工廠突然發出好大聲，於是八卦上去睇吓，原來係有部大型機器壞咗，佢見到成班人流晒汗咁喺度整緊就自動請纓幫手，憑住佢對機器嘅知識，佢好快就發現原來有一條彈弓跌咗落堆齒輪中間卡住；廠長同意愛迪生係有啲料子，於是提出畀月薪300元美金請佢做技師，佢嘅生活得到改善之餘，重認識咗同樣係技師嘅另一個重要朋友－－富蘭克林 利安納特 波布（Franklin Leonard Pope），而據聞呢份工都係由波布大力推舉先成事。冇幾耐之後，喺1869年9月24號紐約嘅金價大暴漲，佢哋做嘅呢間公司因為支持唔住而俾財團收購，於是兩個人決定自己創業。\n開合資公司同埋工廠.\n愛迪生同波布搵多個合伙人一齊開咗間電器公司，專門處理關於電器嘅問題，而且生意唔錯，一路都有好多人嚟搵佢哋做顧問，而愛迪生一邊照顧客戶自己亦一邊進行研究，繼續為佢嘅發明申請專利，而佢喺呢段時期嘅發明多數係用喺商業之上，例如黃金報價機、股市行情機等。\n有一次，愛迪生幫一間工廠修理一部大型機器，點知佢拆晒成部機再重新安裝之後，竟然令到生產率提高三倍以上，個工廠嘅老細喜出望外，於是要求愛迪生將呢部機嘅修理同埋構造專利賣畀佢，愛迪生諗住開價三千美金，點知個老細一口價就話畀四萬美金，愛迪生諗都冇諗過收咁多錢，搞到去銀行兌支票攞現金嘅時候，將啲十蚊廿蚊嘅美金紙塞到成個人爆晒。因為呢一大筆資金，喺1871年愛迪生廿三歲嘅時候，佢再融資入去間合資公司，開設咗第一間最初只係請咗18個員工嘅工廠，而喺同年，工廠嘅第一件製成品「電報印刷機」正式面世，呢部係可以將電報打印成文字嘅機器。憑住愛迪生不斷推出發明品，令到工廠越嚟越強大。而佢不斷發明同研究，淨係喺1872年就已經得到37件嘅專利，到咗1873年再加多35件，令到當時佢手上嘅專利權已經有成一百二十幾個。\n阿媽嘅死.\n喺愛迪生同人合資開工廠嘅期間（1871年嘅某一日），佢老豆傳嚟電報話佢阿媽－－蘭茜因為急病唔掂，點知趕到返去密茲根嘅時候，佢阿媽已經等唔到見佢個仔最後一眼就死咗；佢好傷心。據聞話，愛迪生一見到已經唔再郁唔再同佢講嘢嘅阿媽嘅時候，伏咗喺阿媽屍體嘅床邊喊咗足足一晚都無停。\n後來佢回憶話：「如果當初冇媽媽一路悉心嘅教導，就唔會有今日嘅愛迪生；每當我諗起呢一點，我就盡辦法唔好令佢失望。」\n第一任老婆.\n1871年冬天嘅某一日，有人向愛迪生提親，於是愛迪生去到瑪莉．史特威爾（Mary Stilwell）嘅屋企作第一次見面（相親），兩個人一直唔出聲，瑪莉嘅屋企人就好擔心，忽然愛迪生話大家都冇問題，可以即刻結婚，原來佢哋一直用湯馬士密碼溝通；終於喺同年嘅聖誕節當日（1871年12月25號），愛迪生同當時只有十六歲嘅瑪莉成為咗夫婦，後來生咗三個仔女，其中兩個嘅名重加入咗密碼用嘅「點」同「橫」；佢哋分別係：\n不過愛迪生因為十分投入發明同埋研究，所以好多時都唔可以陪伴啲屋企人，令到瑪莉經常抑鬱。瑪莉．愛迪生夫人喺1884年8月9號與世長辭，當時愛迪生三十七歲。\n發明嘅路.\n第一間研究所.\n1876年，愛迪生喺新澤西州（New Jersey）嘅文盧柏加（Menlo Park）開設文盧柏加研究所（Menlo Park Laboratory）；佢當呢度係佢屋企一樣，經常埋頭喺研究所做實驗搞發明，亦都因為咁，當時好多嘅發明品或者改良品都係喺呢度出品。\n電話發明爭奪戰.\n研究所開始冇幾耐之後，有人發表「識講嘢嘅電報機」，即係電話嘅雛型；有一間電信公司邀請愛迪生加入電話發明嘅行列，後來佢同另一個電氣發明家貝爾（Alexander Graham Bell）差唔多同一時間發表用電磁振動原理嘅電話，不過喺競爭之下，最後俾貝爾攞咗電話嘅發明權。\n留聲機.\n愛迪生唔介意失去咗電話嘅發明專利權，佢即刻着手搞下一個項目：「可以紀錄電話聲音喺紙帶上面嘅機器」。因為佢自己嘅耳仔有嚴重嘅聽覺問題，佢知道點樣可以令到細微嘅聲音得到最大嘅傳播，於是佢嘗試將好細小嘅針加入電話入面嘅振動板，希望將好細嘅聲音都紀錄得到，點知靈機一觸，俾佢諗到另一個設計。\n1877年八月嘅某一日，佢將一幅草圖交畀助手去進行初模生產，而係1877年12月6號，愛迪生喺報紙上發表留聲唱機嘅誕生。佢嘅原理主要喺紀錄嘅唱片部份，用法係一邊搞動搖杆，一邊向住收音口發聲，等振動板振動支針喺錫、鉑等嘅物料上面刻上聲音，然後再轉動支針去讀返啲刻紋，就可以聽返先前錄低嘅嘢，而第一隻俾留聲機錄低嘅就係耳熟能詳嘅經典兒歌：《瑪莉有隻小綿羊》（Mary had a little lamb）。當呢一個發明誕生之後，愛迪生就被譽為係「文盧柏加嘅魔術師」；當時愛迪生廿九歲。\n電燈.\n自從1801年，一個叫大衛嘅英國科學家發現用電流通過白金發光嘅現象之後，於是就有好多人開始研究電燈，但一直成效唔大。\n1879年，愛迪生亦都着手參與電燈嘅發明，重承諾用六個禮拜時間去完成呢個「黑暗中嘅太陽」；當時普遍嘅人都只係用煤氣燈、手提油燈或者孤光燈嚟照明。\n愛迪生將處理過嘅細絲連喺玻璃球入面嘅兩極線之上，再進行抽真空，但係通電之後所發光嘅效果維持唔到好耐，條細絲會因為加電壓或者抵受唔住高溫而燒斷；之後佢用咗過千種嘅材料加工嚟做燈膽入面燃燒嘅細絲，就連頭髮鬍鬚都用過，期間都諗過用白金嚟做材料，但因為考慮到成本問題，佢明白如果太貴嘅話根本唔會普及，只會淪為實驗嘅玩具，於是實驗一路都冇乜進展，瀕臨放棄邊緣……。喺佢對外公佈限期前嘅冇幾耐，愛迪生喺沉思之中忽然俾佢見到之前用剩嘅綿線材料，於是靈機一觸，將炭混入去綿線度，再經焗處理做成炭絲，作為發熱發光嘅燈絲。\n1879年10月21號，當期時已經有新聞記者喺研究所門外守住等消息，而愛迪生亦信心十足咁招開咗即時嘅小型記者招待會。一大班人圍喺實驗室入面議論紛紛，愛迪生叫咗一聲通電之後，用加工綿線做炭絲嘅電燈膽足足長照咗四十個鐘頭，燈光重比起一貫用開嘅所有照明工具光好多倍；呢個時候開始，電燈就正式取代咗孤光燈，成為日常嘅照明工具。\n不過愛迪生仍然唔滿足，於是繼續搵材料嚟研究點樣改善延長燈絲嘅燃燒時間，最後俾佢發現，用竹片混合煤炭粒同瀝青加工嚟做燈絲；1880年，愛迪生終於發表可以維持一千兩百幾個鐘頭嘅電燈膽，比起用綿線加工嘅燈膽價錢更平，而且更耐用。佢為咗可以同時間可以用上好多好多個燈膽，愛迪生重着手研究發電機、插頭、開關系統同埋灰士（保險絲）嘅發明。1881年，愛迪生舉行亮燈大會，將好多組嘅燈膽一齊開着，呢單新聞即時轟動全世界，同年重喺巴黎博覽會上面得到第一個國際獎項。當時愛迪生三十四歲。\n第二任老婆.\n喺第一任老婆瑪莉死後兩年，即係1886年嘅2月24號，三十九歲嘅愛迪生再同另一個當年得十九歲嘅女仔緬娜 米勒（Mina Miller）結婚，同樣地亦都生咗三個仔女，分別係：\n緬娜愛迪生夫人喺1947年8月24號離世。第二仔查理斯喺愛迪生死後承繼咗愛迪生嘅公司，亦曾經成為新澤西州嘅參議員。\n更多嘅發明同研究.\n1880年，愛迪生首次喺美國製造電氣火車頭。1881年，愛迪生搬到去紐約繼續研究，重喺屋企嘅樓上開設學校嚟教電氣技術。而喺1882年，愛迪生喺紐約開設咗第一個發電站。重有新嘅無線電機、研究改良相片嘅技術……等等。\n喺1883年，佢喺西奧連治（West Orange）開設臨時研究所，到咗1884年就將文盧柏加研究所關閉，一直到1887年將西奧連治研究所大肆擴建，呢個時候先算係正式成立，並保留到而家。\n1889年，四十二歲嘅愛迪生發明咗「會郁嘅相片」－－冇聲嘅放映機。1891年發明「愛迪生選礦法」，着手經營鐵礦，但係做咗八年終於失敗。跟住又着手搞水泥工業。1909年發明咗第一嚿鹼性電池，而據聞呢個項目嘅實驗足足做咗五萬次以上。到到1910年就發明咗圓盤唱片，跟住喺1912年，佢將唱機同冇聲影畫結合，變成有聲有畫嘅有聲放映機（即係今日嘅電影），再次震動全世界。\n晚年.\n跟住嘅愛迪生仍然繼續研究同發明，包括喺雜草裏面提煉橡膠嘅技術……等。\n1929年，全世界為燈膽發明舉行盛大嘅白光燈膽發明五十週年紀念大會；而喺美國，除咗當時嘅總統胡佛（Herbert Hoover）出席咗呢個超過五百人嘅盛典之外，就連首位獲得諾貝爾獎嘅女性得主居禮夫人（Maria Skłodowska-Curie）都有嚟道賀燈膽嘅發明家愛迪生。呢個盛會入面，愛迪生喺致辭嘅時候因為有少少唔舒服，忽然頂唔順半跌半坐咁坐返落張櫈度。\n兩年之後，即係1931年10月18號，愛迪生喺美國新澤西州西奧連治嘅屋企安祥咁與世長辭，享年八十四歲。當晚，全美國嘅家家戶戶都熄晒啲唔需要用嘅燈嚟悼念呢個偉大嘅發明家，而自由神像嘅火炬亦都喺呢一晚暫時熄滅。\n計返愛迪生一生裏面所發明同埋經佢改良嘅物品總數加埋多達二千幾件，公認為一代嘅「發明之王」，而佢留低嘅成功秘訣就係：「百份之一嘅靈感，百份之九十九嘅努力！」。\n生平小插曲.\n愛迪生被世人譽為偉大嘅「發明之王」，佢嘅一生對人類貢獻良多，但係佢為人風趣幽默，所以喺其中嘅過程入面都發生唔少得意嘅小事同埋精警嘅語錄，喺呢度就分享幾則佢嘅人生小插曲。\n「舊大褸」.\n愛迪生由加拿大走佬返咗美國嘅頭嗰段時間，喺紐約做緊散工電報員同埋散工電氣技師；有一次佢喺街度撞見個朋友，朋友見佢件大褸舊舊地，就話佢：「你件褸咁寒酸好心就買過件新啲啦！」，愛迪生就答：「有乜所謂？呢度都冇人識我。」\n到咗佢成為發明家之後，有一日又遇見呢個朋友，朋友重見佢着緊當日件舊大褸，就問佢：「你而家都出咗名啦，重着住呢件咁舊嘅大褸？」，愛迪生又答：「有乜所謂？呢度人人都識我。」\n「可以閂制嘅機」.\n發明咗留聲機冇幾耐，有一次喺一個場合度，一個高調嘅女人走埋嚟想擦愛迪生鞋，就問愛迪生：「我親愛嘅愛迪生先生，乜你真係第一個發明識講嘢機器嘅人咩？」\n愛迪生笑笑口望望週圍等緊佢答嘅人，就話：「第一件會講嘢嘅器材，係上帝喺伊甸園用阿當嘅肋骨整成嘅（即夏娃），但係我所發明嘅就可以令佢閂制。」\n在場嘅人即刻遮住個咀偷笑，而個女人眨吓眼就唔見咗人。\n「冇嘢撈」.\n自從投入實驗以嚟，愛迪生基本上每日只係瞓得四個零鐘，而做嘢嘅時間就差唔多佔佢十八個鐘頭，不過佢樂在其中，所以成日同人講自己冇嘢撈，佢話：「我咁大個仔都未撈過世界，成日暱喺實驗室度玩，都唔知幾咁過癮！」\n「唔聽好過」.\n愛迪生因為細個嘅意外令到佢聽覺有嚴重問題；有次佢喺一次晚宴入面見到又聾又盲嘅海倫．凱勒（\"Helen Adams Keller\"），就同佢表示：「聽唔到嘢都好嘅，起碼唔會有咁多噪音，諗嘢都清晰啲集中啲。」\n海倫．凱勒就回應：「如果我好似你咁係一個咁叻嘅發明家，我就會發明幫聾人聽到嘢嘅儀器。」\n愛迪生：「乜你咁認為咩？我就唔會搞呢啲咁無聊嘅發明，因為人類講嘅嘢好多都無無謂謂，聽又得，不過唔聽好過。」\n「上帝也分神」.\n費城起咗一坐新教堂，成班牧師就為咗使唔使加支避雷針喺度開會爭論，因為有啲認為上帝係會眷顧呢間教堂唔會俾雷劈，最後佢哋就派咗個代表去請教愛迪生，問吓個可行性。\n愛迪生聽到之後就微笑咁話：「梗係要裝，上帝都會有神不守舍嘅時候嘅。」\n「時間、時間」.\n話說當愛迪生做緊電燈膽實驗嘅時候，佢將一個未上電線底座同燈絲嘅空心玻璃罩交畀佢助手，叫佢量吓呢個玻璃罩嘅容量，跟住又繼續整自己嘢；\n過咗一段時間，愛迪生擰轉頭重見佢助手用軟尺量緊個罩嘅周長、直徑嘅嘢，係咁喺張檯度計算式，於是慨嘆咁話：「時間、時間，點解咁簡單嘅嘢要搞咁耐？」，跟住走埋去將個空心玻璃罩嘅開口放喺水喉下面灌水，滿咗水就同個助手講：「將呢啲水倒入個量杯度然後講個容量畀我知！」，話咁快轉個頭，助手即刻就畀咗個容量數字佢。\n佢一邊繼續實驗，一邊同個助手講：「你睇！咁簡單，最少嘅時間就搵到最準確嘅答案，點解你諗唔到呢？」，個助手即刻面都紅晒。\n跟住佢就自言自語咁話：「人生實在太短暫，太短暫啦！但係要做嘅嘢就實在太多，唔識得慳時間點做得晒…」"}
{"id": "5307", "revid": "1865878", "url": "https://zh-yue.wikipedia.org/wiki?curid=5307", "title": "冥王星", "text": "冥王星（；拉丁文：Pluto，符號：、），係最大嘅矮行星 ，學術上叫做134340號小行星，係喺太陽系入面嘅矮行星。喺2006年之前，佢係大部份時間離太陽最遠嘅行星。冥王星重細過月球，直徑2344公里左右，質量約莫係月球嘅五分之一。\n佢比其他行星嘅軌道離心率高好多，特別斜，多數海王星近太陽多尐果時，冥王星就遠啲。不過冥王星近太陽果時，就啱啱相反。冥王星重細過某啲行星嘅衛星，之不過冥王星都有幾個衛星，最大嗰個叫卡戎（Charon），重有四個細嘅叫尼克斯（Nix）、許德拉（Hydra）、科伯羅司（Kerberos）同冥河（Styx）。\n喺2015年7月14號，新視野號探測船飛近冥王星，成為第一艘飛過冥王星嘅飛船。\n發現史.\n喺1850年開始，發現咗海王星無耐，就有啲天文學家開始分析，推測海王星外面重有粒未知嘅行星響度，干擾住天王星嘅軌道。喺1905年，美國嘅天文學家羅威爾就諗住睇吓呢粒未知行星係點行，重出埋影相機嚟搵，不過佢一直都未搵到。\n雖然羅威爾喺1916年死咗，但係佢起嘅羅威爾天文台就繼續探索緊未知行星，直到1930年2月18號，嗰時比較後生嘅湯博，喺查緊巡天嘅星球相嗰陣，發現咗呢粒新嘅行星。結果呢個星球按住天文學界嘅傳統，改咗做「冥王星」，即係「閻羅王嘅星球」噉解。\n冥王星嘅地位爭議.\n初頭天文學家都以為冥王星嘅質量同地球差唔多，但後來出乎意料咁發現咗佢嘅質量其實好細。喺1978年，冥衛一俾天文學家發現咗，度到佢嘅質量得地球嘅0.2%，解釋唔到天王星軌道被干擾嘅問題，就開始有天文學家質疑冥王星喺咪真係一個行星嚟。\n1999年有建議話將冥王星踢出行星之列，但嗰年國際天文聯合會（IAU）話唔得。但係，後嚟喺2006年8月24號晏晝舉行嘅第26屆國際天文聯合會入面通過咗呢個決議，個會由天文學家嚟投票決定，正式將冥王星降級為矮行星，踢咗出九大行星嘅範圍。喺2008年，國際天文聯合會就將冥王星加返入類冥矮行星嘅範圍。但係，近年又有爭議，有科學家又想將冥王星列為行星。"}
{"id": "5308", "revid": "4863", "url": "https://zh-yue.wikipedia.org/wiki?curid=5308", "title": "火星", "text": "火星係太陽系入面第四個近太陽嘅行星，係太陽系尾二細行星，有兩個衛星。響地球睇起嚟，佢係紅色嘅，令人諗起打仗。\n火星有全太陽系最高嘅山，叫奧林帕斯山，有成 27 公里咁高。\n喺1965年水手4號首次飛掠火星之前，好多人估火星上有液態水，因為望遠鏡觀測到嘅光暗特徵好似陸地同海洋，而一啲細長條紋就被認為係灌溉用嘅運河。雖然之後證實細線並唔存在，可能只係錯覺，但火星的確可能有液態水，甚至生命。火星快車號同火星偵察軌道器嘅雷達資料顯示兩極同埋中緯度地表下存在好多水冰。2008年7月31號，鳳凰號直接喺表土之下證實水冰嘅存在。\n相關文化.\n以前喺中國，火星又叫做熒惑，因為星相學家認為佢係唔吉利嘅星。佢哋話入天蠍座嗰陣，變做「熒惑守心」，加埋天蠍座嘅紅色心宿二（又叫「大火」），兩紅撞埋，即係大事不妙。\n火星嘅拉丁文同英文名「」係源自羅馬神話入面嘅戰神瑪斯。"}
{"id": "5309", "revid": "1418", "url": "https://zh-yue.wikipedia.org/wiki?curid=5309", "title": "愛滋病", "text": "愛滋病（），係嘅簡寫），喺中國大陸叫艾滋病，中文正式譯做後天免疫力缺乏症，又或者叫獲得性免疫缺陷綜合症。呢個病係病毒HIV做成。HIV主要入侵白血球，令人體嘅免疫力極速下降到冇嗮為止，令病人死於其他病。呢種病1981年6月最先喺美國被發現，之後蔓延全世界，到而家都冇咩有效嘅藥物同疫苗可以醫到或抵抗到呢隻病。\n徵狀.\n惹到呢隻病初時病徵似普通嘅感冒，跟住會搞出唔明嘅持續性發燒、發熱、腹痛、腹瀉、冇咩精神噉、晚黑飆冷汗、疴血，肝脾腫大，甚至出惡性腫瘤；超級瘦猛𠱁、同埋頸、腹股溝或胳肋底度出現淋巴結腫大；同呼吸困難、中樞神經系統麻痺，最後由於免疫系統嘅徹底崩潰而死。\n傳播.\n途徑.\n愛滋主要通過性接觸傳播，同血液傳播。尤其通過性交、毒品注射、輸血、輸入血液製品、傳播。\n情況.\n發展中國家病情嚴重，有三個地方最危險。非洲係最嚴重，其次係強姦問題最嚴重兩個亞洲國家：印度支那、然後係中華人民共和國，主要同國家優先政策、教育有關。由聯合國，各國資料，同《世界概況》都係反應同樣問題。\n聯合國愛滋病規劃署同世界衛生組織公佈資料（截止到2003年底）"}
{"id": "5310", "revid": "251", "url": "https://zh-yue.wikipedia.org/wiki?curid=5310", "title": "蠄蟧", "text": "蠄蟧（廣東地區讀；香港地區讀），通常叫蜘蛛（），佢係蛛形綱蜘蛛目嘅節肢動物，唔係昆蟲綱嘅無脊椎動物。\n名.\n而家嘅人多數叫蠄蟧做「蜘蛛」。好多都唔識「蠄蟧」呢個詞。因為佢哋返學讀書用書面語，所以見到蠄蟧只識叫「蜘蛛」。佢哋最多都只係因為1955年有齣粵語長片《飛天蠄蟧》（胡鵬導演）而聽過呢個詞；但係問佢哋乜嘢係「蠄蟧」，佢哋就未必答得出。「蠄蟧」並唔係漢語詞，而係來自古代嶺南一帶重未漢化之前嘅百越族語言，呢啲語言，同現時嘅苗、瑤、壯呢幾個少數民族嘅語言比較接近。\n由呢啲蛛絲螞跡，可以睇到「蠄蟧」呢一個詞，好可能係由古代嶺南嘅土話保存落來，無畀漢語詞取代嘅少數「生還者」，係一塊珍貴嘅「活化石」。\n種類.\n全世界大約有 35000 種蠄蟧，但可能唔止呢個數，有科學家認為目前人類只搵到2成嘅蜘蛛。目前已知大隻嘅蜘蛛係食鳥蜘蛛（\"Theraphosa blondi\"），有90毫米咁大；而最細嘅係一種寄目蛛科（Anapidae），佢係澳洲昆士蘭博物館裏面嘅樣版，長 0.4 厘米。但係佢哋嘅捨命求愛方式都一樣。\n喺中國，現時有大約 2361 種已被記錄到，而香港，暫時佔咗 24 科共 122 種，其中包括近 10 個科學界嘅新種。而目前香港最大型嘅原生蜘蛛品種係大木林蛛。\n習性.\n其中，蠄蟧公同蠄蟧乸個樣就好似吓，凈係喺體色同斑紋嗰度先至可以分出嚟。但係佢哋嘅求愛方式都唔一樣。由於蜘蛛嘅種類比較多，所以佢嘅婚配嘅「習俗」都唔一樣。而生育能力都差咗好遠嘅，有啲蜘蛛一次生幾粒到十幾粒卵，而有啲蜘蛛一次可以生到成千粒卵都有。\n大多數嘅蠄蟧都可以整到紡絲出嚟，而嗰啲絲喺蜘蛛嘅肚腩條紡織線分泌出嚟，細隻嘅蠄蟧仔就可以用條遊絲飄到高山頂都有；而定居嘅蠄蟧就用堅韌而有彈性嘅絲嚟做建築居所，喺佢哋經過嘅通道留低咗「蛛絲馬跡」；而大多數蠄蟧用絲都可以整到個大羅網出嚟。\n而蠄蟧嘅結網方面就出咗名，由於佢嘅習性唔一樣，所以出現咗好多唔同樣嘅結網。有天幕網、漏斗網、唔規則網、盆網等，其中最靚嘅係好似車輪噉嘅放射極坐標網，好似古代成日講嘅八卦陣噉。\n蠄蟧識得食好多昆蟲、蜈蚣、馬陸、蚯蚓，甚至有時食比佢重大隻幾倍嘅雀仔都有。而田嗰度嘅蠄蟧大多數係食害蟲。佢可以做生物防治入面嘅緊要角色。\n而蜘蛛嘅適應能力都好犀利吓，有啲可以適應到46℃嘅高溫，重有啲可以適應到-30℃到-20℃嘅低溫。\n同昆蟲嘅比較.\n蜘蛛同昆蟲唔同嘅地方，就係蜘蛛身體只係分頭腹兩部，兼且有八隻腳；而昆蟲身體就分做頭、胸、腹三部，有六隻腳。所以佢只係似蟲而蜘蛛唔係昆蟲。\n大部分蜘蛛都有八隻眼。其中兩隻用嚟睇嘢，其餘用嚟感光。"}
{"id": "5311", "revid": "1297364", "url": "https://zh-yue.wikipedia.org/wiki?curid=5311", "title": "蜘蛛綱", "text": "蜘蛛綱 (Arachnid) 又叫蛛形綱，節肢動物門中嘅其中一綱。大約有 65,000-73,000 個物種，包括咗蜘蛛、蠍子、牛痺、蟎等等。\n蜘蛛綱同昆蟲係好易分－蜘蛛綱嘅物種有 8 隻（或 4 對）腳，昆蟲淨係得嗰 6 隻（3 對）。\n蜘蛛綱嘅品種大部份食肉，有啲蜘蛛綱嘅物種係有毒，有啲對人畜有害。\n分類.\n蜘蛛綱大約有 110,000 品種，可能有好多未有人發現嘅。"}
{"id": "5312", "revid": "1797377", "url": "https://zh-yue.wikipedia.org/wiki?curid=5312", "title": "鯊魚", "text": "鯊魚，或者寫鯊，係魚超綱之下，軟骨魚綱之中嘅動物。同近親魔鬼魚一樣，鯊魚只有軟骨，冇真正嘅骨。鯊魚有5至6條鰓裂，而條尾就有鰭、冇毒。全球有超過365個鯊魚品種，當中只有36種有真正襲擊過人。\n鯊魚嘅繁殖方法因品種而異，卵生、胎生全部有齊。所以除非知道品種，否則唔可以答繁殖方式。\n分類.\n鯊魚有超過400個品種，分別隸屬8個目：扁鯊（Squatiniformes）、鋸鯊（Pristiophoriformes）、角鯊（Squaliformes）、錐齒鯊（Carcharhiniformes）、六鰓鯊（Hexanchiformes）、鼠鯊（Lamniformes）、鬚鯊（Orectolobiformes）同虎鯊（Heterodontiformes）。當中鯨鯊最大條。\n解剖學.\n牙.\n鯊魚牙會不斷出，不斷換。生喺口入邊嘅牙不斷向外推，出邊嘅牙就會甩，好似輸送帶噉。牙嘅形狀唔係個個品種都一樣，而係同佢哋嘅食物有關，所以喺全球都可以搵到鯊魚牙。\n食物同生態地位.\n鯊魚係食物鏈中嘅頂級捕獵者。食物按鯊魚品種而定，由微生物以至海獅、海豹等大型海洋哺乳動物都有。因為佢哋會處理動物屍體，同埋控制某啲捕獵者嘅數量，所以有助維持生態平衡。\n保育現狀.\n由於中國人好鍾意用鯊魚嚟做食物，尤其係魚翅，令鯊魚數量越來越少，所以有需要受保護。\n喺香港水域，至今紀錄有 8 種鯊魚出沒，亦有 5 個泳客被鯊魚咬死。全部都發生喺西貢水域，其中1995年6月，重係喺兩星期內有 3 位泳客遇害。但係鯊魚並唔只喺西貢出沒，喺港島中灣、赤柱同南灣等地方亦有鯊魚蹤影。2006年8月31號，康文署喺石澳泳灘嘅防鯊網外發現 2 條灰礁鯊嘅屍體。\n而家，香港海洋公園設有「鯊魚館」，喺1989年落成。但為咗改養中華鱘，而喺2008年改建，部份鯊魚會改放海洋館度養，或送去外地，令部分保育人士唔滿意。由海洋館改建而成嘅鯊魚館喺2014年重開。\n鯊魚同文化.\n中國古代叫鯊魚做「鮫」，認為佢係僅次於龍嘅大型水生生物。《說文》中作「魦」，話係「魚名。出樂浪潘國。從魚，沙省聲。」而魚翅亦係唐人相當鍾意食嘅名貴食品。\n鯊魚受傷唔會受細菌感染，引起好多生物學家嘅興趣，研究提取鯊魚體內抗菌嘅物質來整新藥。\n史提芬史匹堡響1975年所拍嘅《大白鯊》，唔單止成為賣座電影，重令人對鯊魚有錯覺，以為鯊魚只係一條鍾意食人嘅怪物，但實質鯊魚根本就唔鍾意食人。"}
{"id": "5316", "revid": "13", "url": "https://zh-yue.wikipedia.org/wiki?curid=5316", "title": "Microsoft Windows 微軟視窗作業系統", "text": ""}
{"id": "5317", "revid": "13", "url": "https://zh-yue.wikipedia.org/wiki?curid=5317", "title": "Chemistry", "text": ""}
{"id": "5318", "revid": "207381", "url": "https://zh-yue.wikipedia.org/wiki?curid=5318", "title": "質量", "text": "質量（）係指一件物體入面有幾多物質。質量同重量唔同，重量會因為嚿嘢擺去地心吸力唔同地方而跟手起變化；但係同一件嘢，無論搬去邊度，質量都唔會變。"}
{"id": "5322", "revid": "213994", "url": "https://zh-yue.wikipedia.org/wiki?curid=5322", "title": "分子", "text": "化學入面，分子（）係一個由兩個或者更多原子俾一啲化學鍵黐埋之後嘅產物。由於佢哋有特定嘅結構，所以將佢睇成一種物質，通常係化合物嘅基本單位。\n一個分子係由好幾個原子合埋一齊而成。佢可以由同一個元素嘅原子組成，例如氧氣 O2；亦都可以係由唔同嘅元素組成，例如水分子 H2O。"}
{"id": "5323", "revid": "1779760", "url": "https://zh-yue.wikipedia.org/wiki?curid=5323", "title": "原子", "text": "原子（）係一種粒子。喺保持住佢化學特性嘅條件之下，可以存在嘅最細粒子。\n原子係由三種次原子粒子組成，即係質子、中子同電子。原子係化學入面幾個最基本嘅概念之一；化學作用入面原子嘅數量唔會變，係研究化學作用嗰陣嘅基本假設。\n名稱.\n原子嘅英文名係由希臘話轉化過嚟，原本意思係「唔可以再切分嘅」。早響公元前，古希臘哲學家就講過原子嘅概念。大約喺公元前450年，德謨克利特就創造咗「原子」呢個詞語，意思就係「不可切割」。\n到咗17至18世紀，英國化學家道爾吞（John Dalton）提出過：對於某啲物質，唔可能通過化學手段而將佢繼續咁分解。當時重未有質子、中子等等嘅概念。一直到19世紀尾，物理學家開始發現原子嘅內部結構，由此證明原子並唔係唔能夠進一步切分。\n結構.\n原子係由三種次原子粒子組成，而呢啲粒子每樣有幾多就控制住粒原子嘅化學特性同埋核子特性：\n質子同中子都係原子核嘅成員，合稱核子。中子有好強嘅核力，將原子核入面嘅質子綁埋一齊，防止佢哋因為同性相拒而散開。而電子就喺一團好似雲咁樣嘅電子殼入面，圍住個原子核飛來飛去。\n唔同原子嘅分別主要係在於佢哋有唔同數量嘅電子、質子同埋中子。原子序數，即係一粒原子入面有幾多個質子，決定佢屬於邊隻元素。喺同一隻元素入面，中子嘅數量會唔同，而呢個數量嘅分別就係所謂同位素嘅概念。透過核聚變（）、核裂變（）同核衰變（），一款原子可以改變佢個原子核入面質子同埋中子嘅數量，變成另一款原子。而化學作用就會改變原子入面電子嘅數量，電子係三種粒子入面數量最易改變嘅。\n如果一粒原子入面電子同質子數目一樣，咁佢就喺電荷上算係中性。如果一粒原子因為化學作用而多咗或者少咗電子，咁佢就變咗做一粒離子。通常原子送畀人嘅電子都係出自最外面嗰層電子殼；而收返來嘅電子都係多數會去最外層嘅電子殼。喺呢個基制之下，原子之間就可以傳送電子或者分享電子，造成共價鍵、離子鍵同金屬鍵。\n分子係化合物入面最細而可以保留化學特性嘅粒子。大部分分子都有多過一粒原子，例如一個水分子由一粒氧原子同埋兩個氫原子組成。不過都有啲分子係得一粒原子，例如氦氣分子同埋其他惰性氣體嘅分子就得佢自己一粒原子。"}
{"id": "5327", "revid": "29554", "url": "https://zh-yue.wikipedia.org/wiki?curid=5327", "title": "電子", "text": "電子係一個原子入面嘅三種次原子粒子之一，帶有負極電荷，喺個原子嘅電子殼，亦即係佢地嘅軌道入面不停咁運轉。\n電子係三種次原子粒子之中質量最細嘅物質，得1839分之一粒中子咁重。"}
{"id": "5328", "revid": "259", "url": "https://zh-yue.wikipedia.org/wiki?curid=5328", "title": "電子殼", "text": "電子殼，又叫電子層，係原子入面裝住電子嘅部分，正確啲來講係電子嘅軌道，又分sub-shells，以形狀來分可以分成s、p、d、f；以同原子核嘅距離來分可以分成K、L、M、N、O、P、Q。唔同類型嘅sub-shell又可以有唔同數目嘅軌道，1個軌道可有2粒電子，向兩個唔同嘅方向轉."}
{"id": "5332", "revid": "1739552", "url": "https://zh-yue.wikipedia.org/wiki?curid=5332", "title": "香港特別行政區護照", "text": "香港特別行政區護照（，又叫特區護照，）係中國籍香港特別行政區居民嘅護照。凡有香港特別行政區居留權同埋持有香港永久性居民身份證嘅中國公民，無論佢有冇其他護照或旅行證件，都可以申請。香港入境事務處負責做護照嘅簽發，中華人民共和國駐外國大使館或者領事館都可以幫海外嘅申請人做申請同補領。護照由香港特區成立日（1997年7月1號）開始做。\n香港特區護照一般嘅有效期係10年，未夠16歲嘅有效期就係5年。\n申請資格.\n任何人如果符合以下條件，就有資格申請香港特別行政區護照：\n申請方法.\n親身遞交.\n如果屬於以下情況，申請人一定要親身遞交申請：\n自助服務站.\n11至17歲香港出世嘅香港居民，以及18歲或以上嘅申請人，可以用設立喺任何一間辦理旅行證件申請嘅入境事務辦事處嘅自助服務站申請香港特別行政區護照。自助服務站並唔適用於處理因為唔見咗、損毁、殘破、無法使用舊護照或者更改護照上個人資料而需要更換領護照嘅申請，而有關申請要親身去到櫃枱遞交。\n郵寄.\n申請人可以將申請表連同有關文件寄去：香港灣仔告士打道七號，入境事務大樓四樓，入境事務處，旅行證件及國籍（申請）組\n留意：入境事務處唔會收郵費唔夠嘅信。\n投遞.\n除咗因為唔見咗、損毁、殘破、無法使用舊護照或者更改護照上嘅個人資料而需要換領護照嘅申請之外，申請人可以喺辦公時間之內，去到任何一間辦理旅行證件申請嘅入境事務辦事處，將申請放入辦事處設立嘅投遞箱度。\n網上或流動應用程式申請.\n如果符合以下條件，申請人可以喺網上或流動應用程式申請護照（除咗因為唔見咗、損毁、殘破、用唔到舊護照或更改護照上無法使用舊護照或者更改護照上嘅個人資料而需要換領護照嘅申請）：\n收費.\n由2006年6月19號開始，護照收費係咁：\n免簽證國家同地區.\n截至到依家，有163個國家或者係地區免咗特區護照持有人嘅簽證需要，或畀落地簽證。其中包括英國、法國、德國、意大利等歐盟及神根公約嘅成員國，重有日本、加拿大、紐西蘭、南非、新加坡、俄羅斯等國，以及大部分南美國家同埋部分東南亞、非洲國家。\n生物特徵資料晶片.\n為咗跟返國際嘅趨勢，香港特別行政區護照會晌2007年加入生物特徵資料晶片。"}
{"id": "5333", "revid": "29554", "url": "https://zh-yue.wikipedia.org/wiki?curid=5333", "title": "BN(O)", "text": ""}
{"id": "5334", "revid": "14007", "url": "https://zh-yue.wikipedia.org/wiki?curid=5334", "title": "BDTC", "text": ""}
{"id": "5335", "revid": "53224", "url": "https://zh-yue.wikipedia.org/wiki?curid=5335", "title": "特區護照", "text": "特區護照可以係："}
{"id": "5336", "revid": "1379616", "url": "https://zh-yue.wikipedia.org/wiki?curid=5336", "title": "金屬", "text": "喺化學入面，金屬係一啲隨時會釋放電子，成為離子，而喺元素形態時又以金屬鍵鍵形式存在嘅化學物質。佢哋有時會被形容為一堆畀電子圍住嚟轉，成為結晶體嘅正離子。金屬亦係元素三大分類之一，同半金屬與及非金屬並列。硼（B）至到釙（Po）嘅一條對角綫將元素週期表分成兩部分，左下角係金屬，右上角係非金屬，疊住條綫嘅就係半金屬。\n大自然裏面非金屬嘅分量多過金屬嘅分量，但係金屬就佔咗元素嘅大部分。常用嘅金屬，例如五金，即係金、銀、銅、鐵、錫，都係元素。\n金屬元素嘅所有同素異形體（）個樣都閃令令、可延展嘅（）、可延長嘅（），全部都係導電體（Conductor of electricity），同埋好嘅導熱體。相比起來講，大部分非金屬元素都好脆 （Brittle），又係啞面，而且唔傳電。金屬傳電係因為佢最面頭嗰個電子殼啲電子都唔係好穩定，鍾意甩出去，所以就出晒去原子同原子之間嘅空隙，形成一個類似「電子海」嘅游離電子層。\n大部分金屬都係唔穩定嘅化學物質。當佢哋係金屬，即係重係以元素形式存在嘅時候，會同氧氣產生唔同速度嘅化學作用。快嘅好似鉀同氧氣嘅反應會喺幾秒之內完成，但係鐵同氧氣嘅反應，即係生銹，就要幾個月甚至幾年先至完成，途中重要經過幾個階段。鹼金屬反應最快，其次係鹼土金屬，過渡元素會慢啲，當中例如金、銀、鉑就直情唔會有化學反應。\n有啲金屬會自然形成一浸好薄，但係好硬，而且唔透水嘅氧化層，例如鋁、鈦。呢浸氧化層將個金屬物件同外界完全隔絕，成為一個保護層。所以呢啲金屬雖然好易產生化學作用，但係都算係一啲抗侵蝕嘅金屬。呢層天然嘅氧化層比大部分嘅人工保護層防禦力更強，而且可以用陽極電鍍 （）嘅方法加厚。\n金屬嘅氧化物係鹼性嘅。要防止金屬嘅鏽蝕，除咗以上講過嗰浸天然防禦層之外，重可以靠電鍍同埋髹油。"}
{"id": "5338", "revid": "1822309", "url": "https://zh-yue.wikipedia.org/wiki?curid=5338", "title": "神根公約", "text": "《神根協定》(；；)，亦叫做《神根協議》、或者《神根公約》，最早喺1985年6月14號由五個歐洲國家（聯邦德國、法國、荷蘭、比利時、盧森堡）喺盧森堡嘅一個小鎮神根（Schengen）簽署。該公約喺1995年7月正式全面生效。神根公約啲成員國又叫「神根國家」或者「神根公約國」，成員國嘅整體又叫做「神根區」。\n神根公約嘅目的係要取消大家之間嘅邊境檢查點，重會協調對神根區出面嘅邊境控制。即係喺七個成員國之間冇咗邊境管制，揸住是但一個成員國有效身份證或者簽證嘅人可以喺所有成員國境度自由流動。根據呢個協定，旅遊者如果揸住其中一國嘅有效簽證就可以合法噉去其他神根國家參觀。\n呢條公約簽訂咗之後不斷有新嘅國家入咗嚟，到2003年，神根嘅成員國加到15個：奧地利、比利時、丹麥、芬蘭、法國、德國、冰島、意大利、希臘、盧森堡、荷蘭、挪威、葡萄牙、西班牙同埋瑞典。呢啲國家就係今日嘅神根區。\n神根國家入面除咗挪威同冰島之外其他全部都係歐盟國家，唔喺歐洲大陸嘅愛爾蘭雖然係歐盟國家，不過就唔係神根協定嘅成員國。喺2004年5月入咗歐盟嘅10個國家：愛沙尼亞、拉脫維亞、立陶宛、波蘭、捷克、匈牙利、斯洛伐克、斯洛文尼亞、馬爾他同埋塞浦路斯都參加咗神根協定，但佢哋會跟返自己嘅實際情況，喺2006年之後實施。 \n九個主要為前蘇聯成員國嘅國家正式加盟《神根協定》，使神根國家由目前嘅15個增加到24個。由東歐愛沙尼亞至西面葡萄牙等24個國家解除邊境管制，旅客國與國之間來往自如，成個神根地區有美國1/3面積。歐盟委員會主席巴羅佐讚揚神根協定嘅精神：「自由往來係人權之一。」\n2007年12月21號又加入愛沙尼亞、匈牙利、立陶宛、拉脫維亞、馬耳他、波蘭、斯洛文尼亞、斯洛伐克以及捷克九國。但英國一直冇加入神根公約，持英國護照嘅人就未能享受公約帶來嘅方便。\n而家神根區無疆界國家有二十六個，總人口達到四億，為歐洲一體化邁進一步。\n居民唔使出示護照就可以經海、陸過境，至2008年3月，新成員國嘅機場會撤銷埋通關檢查。"}
{"id": "5339", "revid": "190", "url": "https://zh-yue.wikipedia.org/wiki?curid=5339", "title": "申根公約", "text": ""}
{"id": "5341", "revid": "8", "url": "https://zh-yue.wikipedia.org/wiki?curid=5341", "title": "頂你個肺", "text": "頂你個肺係廣東話俗語。\n點用.\n通常作為動詞，例如：\n有陣時會簡稱「頂」（音調拉長），但係會變助語詞，例如：\n需要譯做普通話時，一般可譯做「受不了你」，而更加粗俗。\n文化.\n2006年，中國大陸大收嘅一套戲《瘋狂的石頭》，裏頭一個角色講一句頂你個肺；一時成為中國北方嘅潮流用語，而家中國重未識廣東話嘅北方人一提起廣東話，即刻會諗起呢一句。\n原意出處.\n頂你個肺，有一說，語源係「頂你個塊屄」，性交咁解。但係粵語中有時將兩個字讀成一個字，例如「乜嘢」合成「咩」字，而「塊屄」亦變咗造個「肺」字。\n另一說，頂你個肺，原本係「頂你個膽」，話說舊時有個女人為咗隱瞞自己已經有過性經驗，喺新婚夜行房之後，用墨水整污糟張床單、扮第一次性行為因為處女膜穿咗而流血嘅情況，點知用錯藍墨水，佢情急智生就咁講：『老公，你條陰莖好長，連我個膽都頂爆埋，膽汁都流埋出嚟喇。』啲人將「肺」換「膽」。\n再有一說話頂你個肺係由「頂心頂肺」度嚟，之後畀人減字攞咗個意思，係畀人激親嘅激氣回應。"}
{"id": "5342", "revid": "190", "url": "https://zh-yue.wikipedia.org/wiki?curid=5342", "title": "居英權", "text": ""}
{"id": "5343", "revid": "70546", "url": "https://zh-yue.wikipedia.org/wiki?curid=5343", "title": "Neopets", "text": "Neopets（尼奧寵物）係一個虛擬寵物嘅遊戲，一註冊就有一啲虛擬嘅錢，叫做 NP。之後可以玩遊戲嚟賺 NP。但係有種貨幣要用美金或網上付款來買嘅點數，叫做NC，用英文模式可見NC，嗰度就係用NC買嘢嘅地方。\n提示：撳「拿150NC」就可以免費攞150NC。有時有啲活動（其中一年天天鬥你玩）完咗會畀NC。\n嗰啲 NP 可以買嘢食同武器，而嗰啲武器就可以同人哋隻寵物打交。如果俾人打瓜咗，可以飲藥水番生。NP 又可以用嚟買屋（neohome）、地、收藏品、植物、甚至賭錢都得。\n如果夠多錢，就可以買其他貨幣，例如 Dubloon（達龍幣）。Dubloon 係用嚟交訓練費，可以揀 level、HP、attack、defense 同埋 speed，訓練之後隻寵物就會勁咗。"}
{"id": "5345", "revid": "1726640", "url": "https://zh-yue.wikipedia.org/wiki?curid=5345", "title": "B", "text": "B係喺拉丁字母之中排第二嘅字母，形似雙鑊耳，大楷寫做B，細楷寫做b，撈埋廣東話時變讀成「粵拼：bi¹」。\n歷史.\nB好可能係埃及神聖文字同原閃族字母嘅屋平面圖。"}
{"id": "5346", "revid": "14", "url": "https://zh-yue.wikipedia.org/wiki?curid=5346", "title": "Ｂ", "text": ""}
{"id": "5347", "revid": "1604096", "url": "https://zh-yue.wikipedia.org/wiki?curid=5347", "title": "意大利", "text": "意大利（；），又叫意國同義大利，正式叫意大利共和國（），係南歐一國，喺1861年意大利統一組成。佢分別係意大利半島，波河（Po River）谷，同地中海兩大島西西里同薩丁尼亞。佢北面以阿爾卑斯山為界，同法國、瑞士、奧地利同斯洛文尼亞接壤。海面就同克羅地亞同法國接壤。有兩個獨立國響正佢裏面，就係聖馬利諾同梵蒂岡。因為佢個形似隻靴（），有意大利靴之稱。\n史.\n意大利為古羅馬文明發源地，出過顯赫一時嘅羅馬帝國。受四方異族入侵，意大利化作城邦，各自為政。喺中間天主教教宗亦佔一國。由於喺地中海之中心，長久商業興盛，四方之人之物，都帶到意大利，跟住就引發文藝復興。"}
{"id": "5348", "revid": "14", "url": "https://zh-yue.wikipedia.org/wiki?curid=5348", "title": "意大利共和國", "text": ""}
{"id": "5349", "revid": "14", "url": "https://zh-yue.wikipedia.org/wiki?curid=5349", "title": "義大利", "text": ""}
{"id": "5351", "revid": "123770", "url": "https://zh-yue.wikipedia.org/wiki?curid=5351", "title": "德國", "text": "德國（），又叫德意志（；），正式國名叫做（德文：），係中歐一國（亦有分類成西歐國）。地理上北面係北海、丹麥同波羅的海。東面係波蘭同捷克，南面係奧地利同瑞士，西面係法國、盧森堡、比利時同荷蘭。德國係歐洲鄰國最多嘅國家（有9個鄰國）。\n德國係一個民主議會制聯邦共和國，由16個聯邦州組成，每一個州都獨立於聯邦。聯邦共和國嘅首都係柏林。\n德國歷史上有好多各自獨立嘅主權國，各有獨特嘅歷史，文化同宗教。德國喺1871年普法戰爭嗰時第一次形成統一嘅國家。德國係第一次世界大戰同第二次世界大戰嘅主要發動國同戰敗國，二戰之後，德國喺1949年俾美蘇英法四強分割成為東德（德意志民主共和國）同西德（德意志聯邦共和國）兩部分。1989年東歐民主運動開始，包括東德在內嘅多國共產黨政權紛紛倒台；1990年兩德同英美法蘇四國達成協議，東德重新建立起52年廢除嘅5個聯邦州，並且加入西德，東德同西德終於統一。\n德國係聯合國、北約、G8同G4成員國，亦係歐盟創辦國之一。響歐盟裏面佢人口（超過8200萬）最多，GDP同經濟實力亦都係最強。"}
{"id": "5353", "revid": "23434", "url": "https://zh-yue.wikipedia.org/wiki?curid=5353", "title": "德意志", "text": "德意志（；）係歐洲歷史上嘅一個地理概念，主要包括德國同奧地利，以及爾兩個國家歷史上曾經擁有嘅領土。今日可以指："}
{"id": "5354", "revid": "14", "url": "https://zh-yue.wikipedia.org/wiki?curid=5354", "title": "德意志聯邦共和國", "text": ""}
{"id": "5355", "revid": "14", "url": "https://zh-yue.wikipedia.org/wiki?curid=5355", "title": "法蘭西共和國", "text": ""}
{"id": "5356", "revid": "14", "url": "https://zh-yue.wikipedia.org/wiki?curid=5356", "title": "法蘭西", "text": ""}
{"id": "5358", "revid": "14", "url": "https://zh-yue.wikipedia.org/wiki?curid=5358", "title": "意國", "text": ""}
{"id": "5360", "revid": "1244463", "url": "https://zh-yue.wikipedia.org/wiki?curid=5360", "title": "突破網絡審查", "text": "，又叫做突破網路封鎖，簡稱破網，指網友兜過IP封鎖、內容過濾、功能變數名劫持之類嘅網路審查手段來上網。渠哋用嘅程式叫「破網軟體」。\n互聯網用分散式設計，所以任何一組織極難完全控制渠。相應網絡審查技術發展，好多人砌咗啲簡單有效嘅突破封方法同程式。\n背景.\n破網技術嘅發明出於反對政府進行網絡審查封鎖。好似巴羅斯基先生（牛教創始人之一）認為網絡內容審查係侵犯人權，佢話：「睇到人哋粗暴咁侵犯人權，嚴厲嘅網路管制，我決定用自己嘅業餘時間，開發對等網絡系統Peekabooty，並開放源代碼，畀大家都用，同埋改進突破呢種封鎖。」\n早期嘅工具，都係改進普通代理工具。當時重未有內容同網址過濾，只要找到合適嘅普通代理，喺瀏覽器裏面設置代理伺服器同埠，基本上就可以暢通無阻。當時嘅工具基本係擅長於代理嘅搜索、校驗同埋動態切換，比較有代表性係「代理獵手」同埋「MultiProxy」等。目前對較小影響嘅網站，應用呢類工具快捷方便。\n2002年左右喺中國大陸用咗關鍵字過濾後，各種加密代理亦都應運而生。其中比較出名係SSL加密頁面代理，佢能夠將其他網站嘅內容拎過嚟，然後用SSL加密傳畀用戶。用戶用咗加密代理，就能夠瀏覽其他各種被審查封鎖嘅網站，而所有資訊都係加密傳輸，包括網址URL。\n此外，利用服務端同用戶端軟件，自己定義加密手段，將服務端軟體安裝喺海外，就可以用用戶端軟體加密咁瀏覽海外資訊。隨住各種加密代理嘅成熟，它們互相之間亦都開始吸取各自嘅長處，有些甚至喺易用性上進展很大，做到用戶點擊運行，就可以自由瀏覽嘅程度。\n技術.\n突破網路審查多數係用網路代理技術，通過同第三方能夠正常訪問審查內容嘅節點建立加密或未加密嘅連接，間接訪問審查內容。但亦有少數係通過電子郵件等方式獲得封鎖資訊。\n相關軟件.\n運用SSL頁面代理嘅主要係有動態網、代理看世界等，嚴格意義上通過Web代理，而唔係軟件，不過，而家佢哋都有方便嘅用戶軟件畀大家用。\n好多破網軟體都用咗加密代理技術，採用呢種技術嘅包括safeweb、花園軟體、無界流覽、自由門等。呢啲軟件經過開發者嘅不斷創新，已經簡化到，一打開軟件就用得，而唔使改瀏覽器嘅任何設置。瀏覽器嘅訪問網頁請求，被呢啲程式自動透明咁處理，包括自動搜尋最快最安全嘅代理伺服器、加密網址同網頁內容等。\n此外，重有最新一代SOCKS5加密代理服務軟件Tor，運用特殊代理同埋通道SSSO、Flat等，後者操作較複雜，適合具備一啲知識嘅用戶用。\n亦都有部分軟件係基於P2P技術。好似，呢個係用Java寫嘅跨平台軟體，由各個Freenet機器分享硬碟空間、頻寬，自成一體為可匿名發佈資訊嘅網路，但由於同原有WWW網路無法溝通，加上訪問速度緩慢，使用者較少。\n多數破網軟件都具備反功能變數名稱劫持功能。\nMultiProxy.\nMultiProxy係一個多功能個人代理伺服器，用戶響連線上網嗰陣，能夠保護使用者嘅私隱，以及透過存取不同嘅代理伺服器而提高下載速度。MultiProxy亦包括免費發佈嘅匿名代理伺服器，可以喺下載來自海外比較慢嘅檔案嗰陣自動調適，令網路嘅頻寬得以盡用。\n花園網.\n花園軟體（Garden）、花園透明代理（Garden G2）\n無界網路.\n無界流覽（Ultrasurf）、無界漫遊（Ultrascape）\nTorpark.\nTorpark係一款集成Firefox同Tor嘅瀏覽器，全自動代理，安裝後唔使做特別設置就用得。\nTorr嘅全稱係「The Onion Router」，號稱係「An anonymous Internet communicaton system」。佢針對現階段大量存在嘅流量過濾、嗅探分析等工具，喺JAP之類軟體基礎上改進，支持Socks5，並且支援動態代理鏈（通過Tor訪問一個位址嗰陣，所經過嘅節點喺Tor節點群裏面隨機挑選，動態變化，由於兼顧速度同安全性，節點數目通常係2-5個），因此難於追蹤，有效保證安全性。另一方面，Tor 嘅分散式伺服器可以自動獲取，所以省卻咗搜尋代理伺服器嘅精力。\nGoogle Secure Access（提供安全嘅無線聯網）、Google Web Accelerator（提高上網速度嘅Proxy軟件）都曾經喺一段時間裏面，實現咗破網嘅效果，不過而家都唔可以用嚟破網。"}
{"id": "5361", "revid": "259", "url": "https://zh-yue.wikipedia.org/wiki?curid=5361", "title": "代理伺服器", "text": "代理伺服器係一種特殊嘅網絡服務，畀用戶端，例如屋企入面啲電腦，通過佢同另一個網路服務進行間接嘅連接，亦都可以叫做網絡代理。提供代理服務嘅電腦或者其他類型嘅網絡節點叫做「代理伺服器」，代理伺服器入面嘅軟件稱為「代理軟件」，要有呢個軟件先至可以做到網絡代理呢樣功能。\n具體過程大致上係：用戶端（第一部電腦）想要目標伺服器（第三部電腦）嘅某啲資源，但用戶端就唔直接同目標伺服器連接。用戶端（第一部電腦）首先同代理伺服器（第二部電腦）連接埋一齊，跟住話畀目標伺服器（第三部電腦）知，想要佢入面嘅檔案或其他資源。代理伺服器透過同目標伺服器直接連接，或者從緩存中攞到第一部電腦想要嘅資源，就畀返用戶端（第一部電腦）。通常喺呢個過程入面，代理伺服器可能會改變用戶端嘅請求或伺服器端（第三部電腦）回應嘅一啲內容，從以滿足各種代理嘅需要。\n防火牆或者一啲閘道、路由器都有網絡代理嘅功能。\n代理伺服器嘅工作協定.\nSocks.\nSOCKS\nHTTP.\n喺工具→Internet 屬性→連接→局域網路設定→代理伺服器 中可以改\n位於工具→選項→常規→連接設置下。\n喺一般情況，安裝SwitchProxy會容易啲設定代理伺服器。中國大陸出產嘅xyzproxy亦都係一個選擇。\n匿名代理伺服器帶嚟嘅風險.\n當使用代理伺服器嘅時候，所有發送去被訪問服務（例如一個網站嘅HTTP伺服器，即係第三部電腦）嘅資料都必須先流經代理伺服器，通常呢啲資料都係無經過加密。所以，一個惡意嘅代理伺服器就有可能記錄底所有經過呢個代理嘅資料，包括用戶名同埋密碼咁。\n開放嘅代理伺服器令到用戶可以隱藏佢嘅來源，因此有部分人通過呢種途徑嚟發表垃圾留言。所以唔少網路管理員禁止使用開放代理伺服器嘅非註冊用戶發表內容。\n反向代理伺服器.\n反向代理伺服器架設喺伺服器端，通過緩衝成日被請求嘅頁面來緩解伺服器嘅工作量。\n維基百科使用開放源代碼嘅Squid代理伺服器。"}
{"id": "5362", "revid": "234627", "url": "https://zh-yue.wikipedia.org/wiki?curid=5362", "title": "中華人民共和國網絡審查", "text": "中華人民共和國網絡審查係指中華人民共和國政府用行政手段審查互聯網內容。因範圍、力度同標準唔同絕大多數國家，所以產生爭議。\n中國政府，同埋部分中國人，認為中國執法機關不過係審查網絡中有害信息，同限制違反中國「法律」嘅內容。但有好多人質疑佢哋嘅目的同標準，認為佢唔係為保護兒童同社會安全，而係為咗封鎖新聞言論，侵犯咗言論自由同基本人權，犯咗國家法律同埋國際法。\n中國大陸網絡審查嘅背景.\n截至2004年底，中國互聯網用戶有9400萬（第十五次中國互聯網絡發展狀況統計報告）。中國網民喺屋企上網嘅人數喺世界上嘅排名喺美國之後，排世界第二。中國人上網主要係閱讀信息、玩網上遊戲、網絡交流同交往、收寄電子郵件，利用網絡做生意嘅人數亦穩步增加緊。中國嘅互聯網用戶正以每月5%至6%嘅速度增長，大陸網民人數好快將達到人口嘅四分之一，或者微微超過2億5千萬人左右。有部分專家認為「對於個人通訊同特別係來自海外嘅信息，從建立互聯網嘅第一日起，中國大陸政府就開始咗網絡審查。」近年嚟，多部為互聯網制定嘅法律亦開始喺中國實行。\n以互聯網同數碼技術為基礎嘅新媒體畀中國嘅發展帶來機會，但卻為當局嘅言論控制帶嚟挑戰，亦令中國共產黨呢個執政黨同埋中國政府嘅封閉式管理產生咗難題。 \n2005年4月，由哈佛法學院、劍橋大學同多倫多大學共同組建嘅「開放網絡促進會」（OpenNet Initiative）發表咗一份關於中國網絡封鎖嘅研究報告。報告稱：「中國嘅網絡過濾系統係全世界最發達嘅。比起其他有啲國家嘅類似系統，中國嘅網絡過濾範圍廣，手法細致，而且效果顯著。成個制度包括多層次嘅法律限制同技術控制，牽扯到眾多嘅國家機構，以及成千上萬嘅政府職員同企業員工。」\n法律依據同規定.\n中國對網絡內容進行審查嘅原因同方式係多樣、多層次、跨部門嘅，對網絡嘅審查係從「互聯網接入服務提供者」到「各級人民政府及有關部門」嘅責任。中國對國內網站實行審查嘅具體法律依據請睇外部資料中法規一覽。\n所以就導致喺互聯網上查閱違法信息亦為違法。而呢啲被稱為「法律」嘅文件，本身存喺合法性爭議問題。\n中國網絡審查嘅措施.\n1995年以來，中國大陸已經頒布咗60多項法規嚟規範互聯網活動。喺2000年代初政治狀況比較敏感嘅時期，政府要求網管對法輪功同六四等題材嘅政治網站進行嚴格封鎖，對國內日益泛濫嘅色情信息反而重未顯示出足夠嘅關心同重視。自2004年中，呢種情況開始有所改變，有關當局開始大力打擊網上色情。\n行政手段.\n國家工作人員對內容進行監控.\n由政府下轄公安部門（主要係網警）、國家安全部門、新聞管理部門、通信管理部門、文化管理部門、廣播電影電視部門、出版部門、保密等部門嘅工作人員監控著大陸嘅論壇、網誌、聊天室同私人嘅即時通訊、電子郵件等互聯網資訊，通常使用域名劫持、關鍵字過濾、網絡嗅探、網關IP封鎖、電子數據取證等技術來過濾、獲取有關情報信息；對過濾內容進行判斷，嚴格禁止、刪除「有害」信息；查禁、封堵同阻斷可能會「利用互聯網造謠、誹謗或者發表、傳播嘅有害信息」。\n例如：「煽動顛覆國家政權、推翻社會主義制度」、「煽動分裂國家、破壞國家統一」、「煽動民族仇恨、民族歧視，破壞民族團結」、「竊取、泄露國家秘密」等「有害」信息；邪教、淫穢類信息同埋其它「有害信息」等。\n同時對特定人群實行網絡監視，並後台阻斷敏感人士嘅網絡通信。\n實施行政處罰同司法追究.\n各國都對違反網絡相關法律進行處罰同追究，但中國相對更嚴厲，唔單只係發表、制作政府認為不良信息嘅人會面臨處罰，甚至閱覽相關信息者亦可能會被行政處罰，並引發中國國內嘅爭議。同時，由於發表或傳播網絡言論、信息而入獄者（見下文）亦係世界最多。\n政府及網評員引導網上輿論.\n除咗被動噉封網之外，中國政府亦大力發展官方網站，積極進行網上宣傳。香港城市大學嘅李金銓教授說，中國全部網站嘅10%係由政府直接建立同經營嘅，各級政府建立咗多個主要新聞網站。 \n由半公開同公開（好似江蘇宿遷市）嘅消息，政府招收網絡評論員，由佢哋以普通網友嘅身份，引導「正確導向」，普及「黨同政府嘅方針政策」。\n但係，有時佢哋寫出來嘅文章會受到其他網友嘅反對，被其他網友稱之為「五毛黨」。\n聘請網絡監督員、微博編輯、網絡保安進行網絡監控.\n2006年5月，有關部門開始招募網絡監督員，佢哋定期接受相關部門嘅指導，利用業餘時間監察網絡出現嘅「不文明行為、違法同不良信息」，及時通過電話、電子郵件、不定期參加會議等方式向相關單位提出監察意見。\n另外部分網絡安全保安分公司招收網絡保安員，網絡保安並無執法權，主要通過網絡監控，為服務單位及時刪除各種不良信息，及時叫停違法行為，向網監部門報警。\n實名制與備案.\n早喺1997年12月11號國務院批准1997年12月30號公安部發布嘅《計算機信息網絡國際聯網安全保護管理辦法》中，第十一條明確規定「用戶在接入單位辦理入網手續時，應當填寫用戶備案表。備案表由公安部監制。」喺1999年下半年——中國大陸喺第一次互聯網高潮時，相關規定開始咗執行，要求通過ISP接入互聯網嘅個人同單位喺公安部門備案，留存個人同單位信息（喺呢個時間之前只係喺ISP留存），或者相關信息由ISP向公安部門提交。2002年后好長嘅時間入邊，相關備案嘅執行弱化。喺2006年7月，重慶市公安局出台咗《關於加強國際聯網備案管理的通告》，要求喺屋企上網須向公安機關備案，如果唔係輕則將被警方警告，重則將被停機半年。雖然早有相關規章依據，但喺新一波嘅網絡言論收縮嘅背景下，呢個規定引發極大嘅關注以及爭議。可能係迫於輿論壓力，呢個《通告》喺之後嘅審核中未予通過。\n對網絡接入、網吧、信息發布網站、電子郵件甚至游戲等要求實名備案。特別係2005年2月份以來，信息產業部要求境內所有網站主辦者必須通過為網站提供接入、托管、虛擬主機等服務嘅IDC、ISP來備案登記，或者登錄信息產業部備案網站自行備案。無論係企、事業單位網站，或者係個人網站，都必須喺備案時提供有效證件號碼。\n喺中華人民共和國境內提供經營性同非經營性互聯網信息服務，必須以實名制履行備案手續。未經備案，唔可以喺中華人民共和國境內從事互聯網信息服務。\n約束ISP、ICP.\n以法規嘅形式要求互聯網服務提供商（ISP）互聯網內容提供商（ICP）不得制作、複制、發布、傳播任何「有害」信息。如有發現，應當立即停止傳輸，保存有關記錄，並向國家有關機關報告。\n網吧管理.\n中國大陸要求網吧上網者實名登記，同時要求網吧必須安裝「網吧安全管理軟件」。\n由國務院制定條例要求網吧經營者：\n網絡舉報.\n各級政府同部門都紛紛建立舉報網站及電話，用來接收對政治、色情暴力等有社會危害內容嘅網站進行舉報。例如公安部公開嘅舉報電話係010-65283344、010-65207655，舉報網站係http://www.cyberpolice.cn ；中國互聯網協會嘅違法同不良信息舉報中心http://net.china.cn/chinese/index.htm 。\n但係截至2006年4月24號，公安部嘅舉報網站上面只能看到寥寥可數嘅幾條消息，呢個一方面可能係由於網站缺乏適當維護，另一方面可能係當局唔願意公開有關消息。而中國互聯網協會嘅網站則有較多關於已關閉網站嘅消息。\n技術手段.\n中國嘅網絡審查技術已發展到咗一個非常成熟嘅地位，通過多手段、多途徑、多層次、分布式嘅處理，實現咗國家級網關嘅IP封鎖、主幹路由嘅內容監測、域名劫持、內容發布過濾、訪問過濾等功能，將大多數網民能接觸到嘅信息控制喺一個較嚴格嘅水平上。對呢啲審查技術嘅\"反審查技術參見突破網絡審查\"。\n各種技術手段如下：\n喺商業機構出現嘅政治審查.\n中國政府採用思科、北方電訊、Sun、3COM同微軟等西方大公司提供嘅技術來封鎖網絡，並命令網絡公司幫助政府過濾「敏感」言論。\n微軟喺中國嘅MSN博客空間設置咗過濾器，Google喺其新聞頻道嘅中國大陸版上拿掉咗被中國政府封閉網站內容嘅存檔，Google喺2006年1月推出咗 Google.cn ，任何有違背中國政府嘅內容都被過濾。雅虎中國更被指幫助中國當局調查網上異見人士（睇師濤「非法向境外提供國家機密」案）。\n除此之外，亦有唔少公司主動配合。\n喺2021年3月，BBC中文網亦訪問咗一個曾經喺微博做過內容審查工作嘅人，佢話自己感覺其實唔係咁好，但入面好多人都只係搵飯食冇乜感覺。呢啲人做審查唔需要乜嘢培訓或者指導手冊，因為喺中國長大嘅人都會明白乜嘢為之中國版政治正確，有時上層亦會指明一啲關鍵字要刪除或者唔可以出街。\n另一個例子係字節跳動旗下嘅TikTok，佢哋嘅內容管理員，名義上係進行內容優化，其實已經係將政治審查放咗落去流程入面。\n中國網絡審查目標嘅現實局限.\n有意見認為，中國網絡審查中嘅有下邊呢啲嘅難點：\n中國網絡審查嘅特點.\n與其他國家嘅互聯網審查相比，中國嘅網絡審查有四個突出嘅特點：\n預先審查.\n其他國家進行嘅網絡審查，多數通過法律方式進行，即指控信息提供者違反某一法律，然後依法加以關閉。這樣，對於不受管轄嘅其他國家嘅網站，網絡審查基本上無能為力。同大多數國家不同，中國嘅網絡審查意喺防止違規信息流入用戶終端，噉雖然不能強制其他國家網站關閉，但依然可以起到作用。\n模糊嘅標准.\n中國網絡審查所使用嘅標准係相當模糊嘅，表現喺違法（規）嘅標准難以把握。比如到咩程度就會「危害國家統一、主權同領土完整嘅」，咩程度又會「擾亂社會秩序」，咩程度又會「破壞社會穩定」，法規上均沒有明文規定。\n作為一名國內嘅網絡使用者，很難自我審查有關嘅網絡內容係唔係為「有害信息」、討論嘅內容係唔係會被有關部門認定為「國家機密」、向唔知道嘅多數人表達自己嘅主張係唔係就會構成「煽動行為」。\n亦好難預測某一個網站會唔會喺某一天被列入封鎖范圍。如果被列入咗，亦好難知道確實嘅原因。除咗少數特殊嘅例子（例如Google），似乎很少有被封鎖網站解封嘅例子。當然，這種模糊性亦係相對嘅，對於若干敏感話題（比如政治、民主類話題），幾乎可以肯定，只要網站涉及咗這方面嘅內容並達到咗一定嘅人氣，就會好快被封。\n程序不透明同缺少救濟性.\n中國嘅相當多嘅網站由於受網絡審查被關閉或刪除內容，其中部分網站所有者有异議，但難以尋求複議同訴訟嘅途徑。由於監管喺程序上缺少明確嘅界定，邊個實施處罰、被處罰違反乜嘢法律、依據乜嘢進行處罰都難以明確指認。呢種情況喺一啲學術、法律、維權網站上特別突出。\n對政治言論較嚴格嘅限制.\n對於涉及到有關批評中國共產黨一黨執政嘅弊端，其他意識形態嘅宣傳，中共高層領導人犯錯誤嘅內容會予以一尐限制，呢種限制體現喺推行敏感詞匯過濾系統同由中共各級黨委宣傳部具體監督及執行嘅涉及政治內容嘅審核制度。各個網站（根據影響力不同）會採用或接受程度唔同嘅政治敏感詞過濾，過濾嘅結果係任何出現涉及敏感詞彙嘅言論唔可以喺網上發表或被替換發表，個人電子郵件或即時消息會被阻擋或刪除——亦包括一些同政治無關嘅內容。\n根據美國哈佛大學法學院《2004－2005年中國互聯網過濾報告》，喺大陸，無法登錄嘅色情網站只係佔10%左右，亦即係話，90%嘅色情網站可以登錄，但係要登錄寫上疆獨、藏獨、六四等政治性網站就難過登天。\n哈佛大學教授等人嘅研究表明，喺中國內地，實際上網民可以好刻薄噉鬧政府、政策同領導人而唔被審查，但係如果有關言論明顯有可能引起真實世界嘅群體事件，或者同經已發生嘅真實世界群體事件有關，噉無論事件本身性質係點，通常都會被清除。例外係，直接講審查人（例如論壇管理員、貼吧吧主等等）嘅，一般會刪嗮。\n網絡審查嘅多方立場及觀點.\n中國政府嘅立場.\n中國政府認為由於網絡信息質量同真實性參差不齊，比如反社會主義意識形態、被認為係帶有敵意而建立嘅，具有煽動、顛覆社會主義意識形態嘅內容，喺人民嘅辨別能力唔強嘅情況下，容易受到佢影響同蠱惑；被認為容易腐蝕少年兒童心智嘅色情內容；被認為傳播邪教嘅內容。所以有必要對佢進行管理。中國政府處理呢種問題嘅主要手段係封鎖對呢啲網站嘅訪問。中華人民共和國外交部發言人話，經過外交部嘅調查，呢啲被封鎖嘅網站內容都係唔合法同唔健康嘅，所以封鎖。香港南華早報曾經引用國安部官員嘅話，政府認為：爭取解除網絡封鎖嘅努力係「外國敵對勢力通過互聯網顛覆中國共產黨嘅陰謀。」通常噉樣嘅網站都會涉及六四事件、法輪功（被官方認為係邪教）、色情、暴力等，以及台灣獨立問題同埋西藏、新疆獨立問題等等。對於各界人士嘅諸多指責，政府辯解話由於中國人口眾多，喺統一管制方面有一定嘅困難，只可以用一啲被指矯枉過正嘅方法來對付網絡犯罪。\n2006年10月25號，前當時新聞辦公室主任（家陣文化部主任）蔡武喺美國華盛頓發表「中國係自由、民主、法治國家，亦係全世界互聯網最自由嘅國家」等爭議性言論，相對佢嘅官員身分，引起多年來各界人士、諸多官員、媒體同民眾嘅熱議同埋批評到而家都未平息。\n反對者嘅觀點.\n喺中國國內外，好多人認為呢啲措施太嚴厲，阻礙咗信息嘅自由流動，侵犯咗公民嘅言論、通信、知情權利，限制咗因特網本應具有嘅言論自由同民主精神，噉嘅做法會影響中國嘅互聯網發展，不利嗰啲發表獨立見解同思想嘅網站，同時呢啲做法亦迫使一些打「擦邊球」嘅網站只能通過外逃嘅方式來獲得生存空間。有人引用《世界人權宣言》 同《公民權利同政治權利國際公約》來維護網上發表文章嘅權利。\n同時反對者認為，審查手段會造成災難，比如喺SARS事件初期，政府喺網絡上嚴格禁止疫情嘅發布與討論，導致疫情嘅進一步擴大同產生更多嘅傷亡。\n不少法規招致批評與反對，公安部33號令第五條認為「通過互聯網……閱讀……不法……內容」為非法，由此導致兩名瀏覽黃色網站嘅人員被公安部門抓捕同處罰，這一事件引起激烈爭論，不少人認為其遠甚於清朝文字獄，建議對此規定進行違憲審查。\n針對網吧嘅嚴格管理，許多人認為阻礙咗這一行業嘅發展同國人利用網絡嘅機會，特別係對於12點以后夜間停止營業同上網吧者必須出示身份證嘅規定，受到激烈爭議，認為噉同保護未成年人無必然因果。有言論認為一些部門為咗增加一些官方產品，例如軟件同防火用具嘅銷量而提高許可標准。規范化過程中數以萬計嘅網吧因此被關閉。\n亦有意見認為，中國嘅網絡審查由於其標准嘅模糊性同預先審查，對網絡自由構成嘅威脅同其他國家實行嘅事後審查係有好大區別嘅。批評者嘅意見主要集中於預先審查，而唔係依法進行嘅對違法網站嘅懲罰同關閉行動。\n其它人嘅觀點.\n網絡審查使互聯網內容喺一定程度上得到咗淨化，亦喺一定程度上避免咗未成年人沉迷網絡色情所造成嘅不良影響。雖然部分學術商業網站並未被封鎖，但係諸如CNN/BBC以及一啲被認為可能散布對中國中央政府不利觀點嘅新聞媒體網站無法被訪問同瀏覽亦產生咗爭議：喺呢個問題上有啲人認為，CNN/BBC等網站嘅言論有失公允，對中國嘅一些報道可能帶有偏見，係需要進行審查嘅；但亦有人認為，審查嘅同時對國人從其它觀點正常觀看新聞事件同埋相關評論造成咗極大嘅影響。\n大多數中國公民認為，網絡審查係妨害個人自由嘅，係對個人人權嘅極大侵犯，但由於大陸學生習慣咗政府嘅高壓政策，喺普遍嘅、大量嘅大陸學生人群中對政治漠不關心，生活中極少有人談起政治，甚至大多數人連自己所在地嘅領導人都並唔係好清楚。所以好少有人能注意到呢種網絡審查。至於色情網站，目前測試結果係國外大多數嘅情色網站都係可以訪問嘅，被封查嘅只係政治站點。而且國內情色內容嘅主要傳播途徑係各類P2P軟件，你幾乎可以喺上面搜索到所有國外黃色網站需要付費下載嘅內容，而且呢度並唔禁止未成年人下載。由於大多數中國地區網絡對流量並未限制，所以BT等下載方式極其普遍，這喺一定程度上亦促進咗黃色內容嘅普及。\n一些人認為由於各類破網軟件嘅流行，中國大陸政府一貫嘅官僚低效嘅作風亦喺一定程度上使所謂嘅網絡審查失去意義。有人認為，連網警自己都可能唔會相信呢啲審查真係有用，呢啲只係一個程序嗟。但亦有相當多嘅人認為中國政府喺嚴厲執行網絡審查，呢類審查嘅目的在於阻止大多數網民接觸當局認定唔合適嘅信息。\n雙重標準嘅觀點.\n值得注意嘅係，一些批評者一方面批評中國執法機關嘅網絡審查，另一方面又責怪中國未對批評者反對嘅內容進行審查。例如，美國前駐華大使批評話，中國應該對網絡簽名反對日本加入安理會常任理事國嘅行為進行審查，佢甚至要求封鎖嗰啲網站。佢批評講，中國允許網絡簽名反日入常嘅網站運行同咁多人反日係具有諷刺嘅同可恥嘅。有人據此認為，部分批評者嘅觀點係自我矛盾嘅，佢哋採用雙重標準。對嗰啲他們支持嘅內容，如對自己或自己所支持嘅組織不利嘅，他們批評審查；對嗰啲他們反對嘅內容，如某政府迫害或鎮壓對其喺網絡中有異見人士嘅行為，佢哋就又批評唔審查。因此，呢類持有雙重標准嘅人嘅出發點值得懷疑，究竟係真係為咗網絡自由，定係別有目嘅。\n但亦有人認為，這種雙重標準嘅指責係移的就矢，他們既無證明支持同反對審查嘅係同一人或組織，亦無證明支持同反對嘅係同一審查行為。亦有人認為，即使能證明這兩點，亦可提出如下辯護：如果認可咗目前無可能很快改變嘅審查嘅現實，噉由於審查本身表達咗審查者（即中華人民共和國官方）嘅觀點，就可以根據審查嘅尺度對此加以批評，跟住要求佢進行調整（噉往往涉及外交關係），但呢個同喺根本上反對審查嘅立場並唔沖突。簡而言之，呢種觀點就係：最好乜嘢網站都唔封，要封就應該對未被封而會影響外交關係嘅網站承擔起相應嘅責任，而唔係以「純粹民意唔代表政府立場」來推卸。\n網絡審查嘅一啲個案及影響.\n中國政府對網絡內容進行審查係基於中國社會制度嘅特殊性，部分民眾對此持支持態度，同時亦有持相反意見嘅人士。喺執政黨觀點同部分民眾看來，基於維護社會政治穩定及政治不被外國各方唔同勢力影響嘅考慮，中國實行呢套制度係有一定必要性嘅，但係亦產生咗一定消極影響。喺追求言論自由嘅國內外民眾看來，由於中國係世界上僅存嘅幾個實行社會主義及一黨專政制度嘅國家，網絡審查係有意識嘅政治操縱。\n對言論嘅審查及影響.\n北京制定咗一套要求網絡出版商自我審查嘅規定，違反規定嘅懲罰可能係關閉網站。與此同時，一些跨國公司、政府部門、大學同其它組織簽署咗由中國互聯網協會起草嘅《中國互聯網行業自律公約》。簽署者同意禁止「制作、發布或傳播危害國家安全同危害社會穩定嘅有害信息」。好多公司嘅搜尋器可以有效過濾含有「人權」、「法輪功」同「1989天安門」等通常被北京認為具有違法內容嘅大部分網站。\n對司法嘅影響.\n多人因喺網上發表傳播反對批判政府嘅文章、信息而被控煽動顛覆國家政權罪並逮捕。但相當多人認為煽動顛覆罪范圍過大、無煽動對象亦能入罪、相關行為如顛覆批評標准模糊、缺少司法解釋、給予政府空間過大。2001年有多人發表網絡言論因這一罪名而被逮捕，就此多位學者同律師上書人大要求限制或取消這一罪名，喺2003年，多名學者同法律人士簽名要求人大就這一罪名進行司法解釋。\n對公民喺網絡上工作學習交流嘅影響.\n關鍵字過濾，為國內嘅相當多嘅科研人員，大學師生嘅正常科研工作帶來咗好大嘅影響，正常嘅關鍵詞搜索可能被重置，並喺隨後嘅幾分鐘內相關網站被封之後冇辦法再次瀏覽到。呢啲影響被認為給經常需要到國外技術網站、搜索引擎網站、數據庫網站搜索信息嘅國內科技人員帶來咗相當大嘅困擾。為咗避免過濾系統嘅干擾，啲人諗出咗一啲對策，比如拆字法，同音異型字替代法，符號插入法等等，形成咗中國網絡上特有嘅人文景觀。\n對往返深港學童嘅影響.\n由於中國大陸當局封鎖連往香港嘅網站連線，對不少往返深港兩地嘅學童影響好大。佢哋喺使用深圳屋企度嘅網絡連線時，唔單只有好多網站都被屏障咗，就連學校嘅內聯網站亦喺屏障之列。由於現時香港大多數學校都要求學生登入各個網上學習平台去完成課業，呢啲屏障措施對學生嘅學習造成打擊。而學校方面，為咗適應這差異，亦要調配額外資源，讓學生喺離開學校返回內地嘅家前，能夠喺學校先行完成所有網上課業。\n對於較高年級嘅學生，由於佢哋喺內地嘅連線所能夠搜尋到嘅內容比喺香港生活嘅學生為少，這亦影響到佢哋喺功課方面嘅質素：一方面佢哋嘅作業缺乏多方面嘅觀點；另一方面，內地網站嘅抄襲風氣熾烈，亦間接對學生嘅資訊素養造成不良嘅影響。\n對香港地區嘅影響.\n因為中國大陸網絡審查嘅模糊性，中央政府對網路資訊嘅管制，被懷疑好多時候所產生嘅影響唔只對內地有效，而係不時都會影響到其他地區。例如：2005年1月22號凌晨，喺香港嘅不同網路都不約而同嘅不能存取《大紀元時報》（同法輪功相關嘅報紙），而佢嘅IP位址就被挾持同重定向到其他唔相關嘅網站度（喺 i-cable 嘅線路被導往日本一家叫柴田嘅家具店，教育學院嘅線路則被導往新英格蘭一個曲棍球嘅網站），呢件事被好多香港居民認為同中央政府嘅審查有直接關係。\n此外，中央方面過去曾多次為咗防止內地網民前往香港BBS或網站，從而獲得香港實況或海外事件非官方版本，曾經多次喺有爭議事件發生時期(主要以香港政治事件，如香港七一遊行；或國際事件中情況與中央政府所述口徑不一，如中美軍機相撞；或盛傳國內政治情況有變時)。以香港著名嘅BBS香港網站為例，有多方消息確稱於多次不同時期，由中國官方或所屬機構發出而對其伺服器及 DNS Server 進行攻擊，使內地、香港或海外嘅用戶都無法通過正常途徑連往該站。並且即使站長多次改變使用嘅線路，亦未能改善被攻擊嘅情況。部分與中央立場有異嘅香港政黨網站或中立嘅論政、新聞網站亦有相同情況。另外，喺香港亦有時無法連上 www.google.com；反而 www.google.com.hk 任何時候都可以連上。噉亦被認為與中央政府封禁與 google 協議有關，干擾咗 google.com 喺香港嘅連結。\n被管制或限制嘅網站.\n中國嚴格限制國內一些影響穩定嘅學術、思想、維權網站，部分國內公網BBS與學術思想維權網站被關閉或限制功能，例如：2000年3月31號中國政府關閉由黃琦創辦嘅大陸網站；關閉《公民維權網》《憲政論衡》等網站；中國大陸部分高校 BBS 只對校內 IP 開放。中國亦限制咗一些有明顯過激行為嘅網站嘅活動。例如關閉咗部分激進反日網站、一些有嚴重排外傾向嘅網站、曾經喺1999年發動網民攻擊美國網站嘅中國黑客聯盟同中國紅客聯盟等。\n國內好多色情嘅論壇或網站亦被取締或者被封鎖，部分人士認為佢審查力度遠不如政治網站。\n所有境外嘅民運及法輪功網站、台灣嘅大多數政府網站論壇同埋部分境外宗教網站被封鎖。對產生重大影響嘅國外內容發布網站（比如Wiki、網志、聊天室、論壇、個人主頁等服務提供網站），亦成日被封鎖，或者限制同中國網絡審查有衝突嘅部份功能。例如搜索引擎 Google 喺2002年曾經一度被封鎖長達 10 日，至今部分功能如網頁快照被限制。\n所有網站都受到關鍵詞過濾嘅影響，出現有時候無法訪問（比如Gmail）。呢啲過濾係雙向嘅，亦即係話，國內含有關鍵詞嘅網站喺國外訪問唔到，國外含有關鍵詞嘅網站喺國內一樣訪問唔到。\n中國大陸被限制與關閉嘅嘅網站.\n參見：中華人民共和國被限制與關閉嘅網站列表\n有較大影響嘅被關閉網站：\n進行限制嘅網站：\n被限制國外網站.\n\"參見防火長城相關章節\"\n大多數國外政治類網站都被封鎖或干擾，引人關注嘅有：\n因中國網絡審查被捕同判刑公民.\n据法國嘅無國界記者(Reporters Without Borders)組織稱，因從事互聯網活動而被監禁嘅中國人目前已經從2001年時嘅3人躍升至咗2007年嘅65人。下面係部分因網絡言論被監禁嘅公民："}
{"id": "5364", "revid": "1837963", "url": "https://zh-yue.wikipedia.org/wiki?curid=5364", "title": "屌你老母", "text": "屌你老母（，俗寫做𨳒你老母）係句廣東話粗口，字面解係「我同你阿媽扑嘢」，實際用嚟空泛咒罵。\n鬧人喺中國各方算係種共同文化，魯迅就話如果代表中國嘅花牡丹叫做國花，咁鬧人法就係中國「國罵」。\n旁白話指話某某「屌人（哋）老母」，多數係代表某人用「屌你老母」呢句嘢鬧人。\n好耐之前，流行嘅版本係屌那媽（），往往俗寫作丢那媽。\n其他話.\n喺第啲話入面，有對等粗口，例如普通話就叫「肏你媽」、「他媽的」、「幹你娘」，喺網絡上便隱晦啲會寫成「草泥馬」。閩南話就話「駛恁娘」、「姦恁娘」、「姦恁娘膣屄」、「幹恁娘老膣屄」。除咗「幹」同「屌」，其他形容重有「肏」、「尻」、「日」、「直」、「弄」。 \n意思種類.\n鬧人老母分三種，一種係無意義嘅粗口，純粹只係自己發洩情緒，甚至係口頭禪，叫做「穢語」，另一種就用嚟鬧人，比較具攻擊性，叫做「詈語」。\n文化意義.\n屌你老母屬於同性有關嘅粗口，呢個類別，係基於男尊女卑嘅觀念而嚟嘅。中國文化傳統以來，提及對象家人嘅惡言，就只有「屌」人老母，咒人絶後，或者鬧人全家，好少單單數人老豆。有人認為其中一個原因，係由於中國儒家文化重視「宗」，如果某人唔係由已結婚夫婦生出嚟嘅，就無名份，地位會低啲，俾人叫雜種或者野種。若然阿甲「屌」阿乙老母，而阿甲又唔係阿乙老頭，即係話阿乙係雜種，低等人。另一個講法又係同儒家文化有關，儒家觀念入面好重視「孝」，而鬧人老母就觸犯對方重視嘅「孝」，同時又貶低對方老豆，令對方受到極大侮辱。不過近年好多人都認為噉樣屌人老母係屬於一種性語言暴力，所以都唔係好鼓勵。「屌你老母」一早已成諺語，啲人講呢句，又或者係佢嘅變種版本時，腦海唔會浮現任何字面意思。\n變種.\n本罵辭變種無數，將原版委婉化或者激烈化，譬如「delay no more（『屌你老母』嘅英文擬音；簡寫：dnlm／dlnm）、「（屌）佢老母（簡寫：(d)klm）」、「（你／佢）老味」、「（你／佢）老頭」、「你（／佢）老板」、「（屌）（你／佢）老母臭屄」、「頂你個肺（『屌你個屄』嘅擬音，有時加長作順口溜『～，塞你個胃，打到你花開又富貴。』或『～，插你個胃，㩒你個肚臍機關掣。』」、「屌你冚家」（字面意思：我同你全家人扑嘢）……\n軼事.\n民間傳說，明朝將軍袁崇煥帶兵打仗時，會用口頭禪「掉哪媽！頂硬上！」激勵士氣。喺東莞石碣鎮水南村袁崇煥紀念園，入面一個袁公嘅雕像個基座道，以前刻咗呢句嘢，配上英文翻譯「FUCK HIS MOM! HIT THE HARD!」；後來鏟走咗，引來爭議。"}
{"id": "5370", "revid": "56110", "url": "https://zh-yue.wikipedia.org/wiki?curid=5370", "title": "鹼金屬", "text": "鹼金屬係元素週期表嘅第一組，即係最外邊嘅電子殼只有一粒電子，全部都係金屬。\n由於最外邊嘅電子殼只有一粒電子，呢粒電子好唔穩定，容易甩出去，做成正離子。所以鹼金屬係最容易發生化學反應嘅組別。因為咁，鹼金屬放響水度會有激嘅反應，會好快取代水分子裏面，其中一粒氫原子，令到水變成鹼性，所以叫佢做鹼金屬。"}
{"id": "5374", "revid": "241722", "url": "https://zh-yue.wikipedia.org/wiki?curid=5374", "title": "首都", "text": "首都（），或者首府（），一般係一國或者一地政治上最重要嘅城市。亦都係政府機關、政府首長、立法機關等等嘅所在地，唔少國家都有法律訂明首都喺邊。一國之下，一級或下級行政區嘅中心，按國嘅性質唔同，都會有唔同稱呼。響聯邦制下，各邦嘅政治中心都可以叫做首都。響一元國，就可能叫行政中心，或者依照唔同嘅行政區名而叫州府、省會、道廳等等。\n響現代中國，會叫一國之首做首都，而一地之首做首府。但係外文就未必會分「首都」同「首府」咁細。\n特殊情況.\n一個國家可以根據個別嘅國情有多過一個法定或者事實上嘅首都，例如：\n法定同事實上嘅首都可能唔同，例如：\n法定首都可以唔係政府所在地，例如：\n一個國家嘅法定首都可能會唔被其他國家承認，例如：\n有時首都議題比較尷尬敏感，噉事實上嘅首都喺官方定調中無首都嘅正式名份，例如："}
{"id": "5375", "revid": "14", "url": "https://zh-yue.wikipedia.org/wiki?curid=5375", "title": "首府", "text": ""}
{"id": "5376", "revid": "1787128", "url": "https://zh-yue.wikipedia.org/wiki?curid=5376", "title": "天主敎", "text": "天主敎（）係基督敎嘅一支。英文叫，嚟自希臘文，即係普世宗教咁解。\n天主敎通常係指羅馬天主敎，佢敎會係以拉丁禮法，同敎宗有關連。響呢種用法下，英文寫法一定要大楷。\n天主教，又叫做公教，但係自從明朝以嚟就用「天主教」呢個名，而家已經成為正式嘅中文代詞 (因為佢唔用上帝、神等詞彙嚟稱呼所信仰嘅天主，而祗係用天主呢個詞)。)。神呢個字係天主教同有啲基督新教（聖公會）係異教嘅神咁解。係基督教咁多個教會當中，羅馬公教會（羅馬天主教）嘅信眾最多，全世界大概有11.3億，佔世界總人口17%，因此公教會（天主教會）呢個詞通常係指「同羅馬教宗共融嘅天主教會」。\n基督新教成形之後，天主教又叫基督舊教（減筆：舊教）。\n個名嘅由來同歷史.\n“公教會”嘅“公”原文起源於拉丁語嘅，意思係“普遍嘅”，翻譯成為中文“公”係取自「天下為公」嘅“公”，因為天主教徒\n認為佢哋嘅教會係開放俾全部人嘅，而唔係特定個種族、階級，或者特定宗派嘅。\n“公教會”呢個詞嘅出現早過而家嘅天主教會，喺宗徒信經：“聖而公教會（sanctam Ecclesiam catholicam）”，同埋尼西亞信經裡頭一句：\n“我信唯一、至聖、至公、從宗徒傳下來嘅教會（Et unam, sanctam, cathólicam et apostólicam Ecclésiam）”。\n羅馬天主教會.\n五世紀古羅馬東、西分裂以後，東羅馬帝國奉君士坦丁堡牧首為正宗，並演變成日後嘅東正教；而原首都羅馬保留的教廷，就成為咗分裂後西羅馬帝國嘅正宗，呢度就係“羅馬天主教會”呢個名嘅源由。\n羅馬天主教自信係源自耶穌基督嘅正宗，論據來自瑪竇福音第十六章18節，耶穌同聖伯多祿講嘅呢句話：“你是伯多祿（磐石），我要將我的教會建立在這磐石上。”；伯多祿喺瑪竇福音嘅名，喺巴勒斯坦嘅亞拉美語，係「刻法」（Cephas），喺亞拉美語正是「磐石」嘅意思，所以佢哋相信聖伯多祿係羅馬第一位主教，一直承袭到而家。而伯多祿啲繼承者，就係俾人叫做教宗嘅人，係全球天主教嘅最高領袖。\n羅馬天主教會嘅統治範圍曾經俾人叫做教宗國，直到而家，教宗依然係梵蒂岡嘅元首。"}
{"id": "5380", "revid": "198212", "url": "https://zh-yue.wikipedia.org/wiki?curid=5380", "title": "天主教會", "text": "羅馬天主敎（），簡稱天主敎（），係世界上最大嘅基督敎會。根據敎會統計年報()，2004年有1,098,366,000信眾，而聯合國報稱嗰年世界人口有6,388,500,000。羅馬天主敎個阿頭係教宗，即係羅馬主教，家下係敎宗方濟。\n敎會界定自己係承繼伯多祿嘅天主敎會，係耶穌基督拯救世人嘅唯一、神聖、普世同使徒嘅敎會。"}
{"id": "5384", "revid": "143999", "url": "https://zh-yue.wikipedia.org/wiki?curid=5384", "title": "糖", "text": "糖（音「堂」；）係甜味嘅嘢食，亦係調味品，化學成份係醣，諸如葡萄醣、菓醣、蔗醣等。\n一般聯想起糖，就係蔗汁提煉出蔗糖，但亦有其他如蜜糖等等。\n史.\n遠古人最已知蜜、生果、稻米等，係有甜味。最早嘅糖，係飴糖，卽麥芽糖，由米同麥芽而成。所以糖字跟米部，亦有其源。\n文.\n糖係文獻中，亦寫餹。"}
{"id": "5385", "revid": "1697864", "url": "https://zh-yue.wikipedia.org/wiki?curid=5385", "title": "葡萄牙", "text": "葡萄牙（，），又叫葡國，官方名葡萄牙共和國（），係南歐國家。佢響伊比利亞半島西邊，響歐陸來講係最西面嘅。葡國本土隔籬係西班牙，西面就係大西洋。葡萄牙嘅歷史長久，不過國家畀羅馬天主敎敎宗承認係一國嗰時就要等到1143年10月5號。\n舊陣時喺澳門香港等地，西洋專指葡萄牙，西洋人指葡萄牙人。\n史.\n葡萄牙早喺幾千年前就有人定居。1139年就建立咗個葡萄牙王國，行君主制度。\n15世紀，係葡萄牙人最威水嘅時候。佢哋不斷向外擴張，不停咁做船去海上探險。就係咁葡萄牙喺海外攞咗好多資源返嚟，經濟一度去到頂點。\n隨住英國、荷蘭同西班牙相繼崛起，葡萄牙喺16世紀就開始衰落。葡萄牙成日同佢哋打仗，打到咩都冇晒。\n1910年10月5號，葡萄牙共和黨發動十月初五革命，葡萄牙王國結束，曼紐二世走佬去直布羅陀，正式行共和制度，葡萄牙第一共和國成立。\n但係，葡萄牙第一共和國嘅政局動盪、貪污腐敗，成日換總統、總理，結果响1926年5月28號，卡爾莫納元帥率領葡萄牙軍人發動五二八政變，推翻咗歷時16年嘅葡萄牙第一共和國，建立咗國祚48年嘅葡萄牙第二共和國，1933年3月19號，總理薩拉查宣布葡萄牙社團主義憲法喺葡萄牙憲法全民公投獲得通過，訂立咗「新國家體制」，而薩拉查嘅獨裁政權一直延續41年，直到1974年4月25號嘅康乃馨革命先至結束，同年葡萄牙第三共和國成立，而葡萄牙喺非洲、東南亞嘅殖民地：安哥拉、聖多美和普林西比、畿內亞比紹、佛得角、莫桑比克同埋東帝汶亦喺1975年紛紛脫離葡萄牙嘅殖民統治。\n地理.\n葡國本土嘅東面係西班牙，西面係大西洋。如果以航海嚟講，葡萄牙係由歐洲直接經大西洋美洲，好有優勢。佢響大西洋亦都有亞速爾羣島同馬德拉羣島。\n葡萄牙北部係山地，中部沿海地區有好多漁村同度假勝地，而南部就係丘陵地帶。\n經濟.\n葡萄牙嘅經濟向來都唔係好好。一般嚟講佢嘅農業重發達過製造業，工業產品雖然好多化工同石油，但最出名嘅係用水松木製造嘅軟木塞，即係酒樽蓋。十五世紀嗰陣葡萄牙有好多殖民地，好似巴西，掌握咗好多原料資源，不過而家大部份殖民地都獨立咗，所以葡萄牙已經冇呢方面優勢。\n葡萄牙貨幣目前係用緊歐元，係歐元創始國成員之一。"}
{"id": "5387", "revid": "14", "url": "https://zh-yue.wikipedia.org/wiki?curid=5387", "title": "葡國", "text": ""}
{"id": "5388", "revid": "14", "url": "https://zh-yue.wikipedia.org/wiki?curid=5388", "title": "葡萄牙共和國", "text": ""}
{"id": "5389", "revid": "119909", "url": "https://zh-yue.wikipedia.org/wiki?curid=5389", "title": "北美洲", "text": "北美洲（），全名北阿美利加洲（，），簡稱北美，係地球響西半球同北半球嘅一大洲。北邊係北冰洋，東邊係大西洋，南邊係加勒比海，而西邊係太平洋。而南美洲就響正佢東南面，佢個面積有24 480 000平方千米，佔地球表面面積4.8%。響2002年7月，人口估計有成514,000,000。以面積計，佢排第三，響亞洲同非洲之後。人口就排第四，響亞洲、非洲同歐洲之後。"}
{"id": "5391", "revid": "14", "url": "https://zh-yue.wikipedia.org/wiki?curid=5391", "title": "亞細亞洲", "text": ""}
{"id": "5392", "revid": "174752", "url": "https://zh-yue.wikipedia.org/wiki?curid=5392", "title": "天氣", "text": "天氣係指大氣層發生嘅各種現象。通常來講，如果係唔特別講到明嘅話，「天氣」呢個詞係講緊地球上嘅天氣。\n天氣係唔少社交場合打開話題嘅開場白，因為或多或少人人都識講。\n天氣有時會叫天候（「候」讀「口」，所以好多時寫做天口）或者天時，譬如「天候凍」或者「天時凍」即係天氣寒冷。"}
{"id": "5396", "revid": "123770", "url": "https://zh-yue.wikipedia.org/wiki?curid=5396", "title": "氣候", "text": "氣候係指長時期嘅平均天氣，一般來講呢段時間有30年咁長。氣候亦都可以定義做天氣統計，預計日復日、年復年嘅變化。"}
{"id": "5398", "revid": "42683", "url": "https://zh-yue.wikipedia.org/wiki?curid=5398", "title": "地球", "text": "地球（；；）係太陽系入面嘅一粒行星。\n佢距離太陽 1.5 億公里（1個天文單位）遠，係太陽系嘅行星入面第三近太陽嘅－排正喺水星同金星之後。佢嘅質量係 5.97 × 1024 公斤左右，而半徑就大約係 6371 公里，密度有成每立方厘米 5.514 克。如果齋由大細嚟睇，佢喺太陽系嘅行星入面排第五，係太陽系嘅類地行星（Terrestrial planet；指主要由石頭構成嘅行星）入面最大粒嘅；同時佢係太陽系入面最密嘅行星。同其他行星一樣，地球曉自轉同公轉：佢大約每廿四個鐘頭會自轉一個圈（為止一日），每 365.26 日會圍住太陽公轉兜一個圈（為止一個太陽年）。佢嘅自轉產生咗晝夜，而公轉就產生咗一年嘅四季。同時，地球有粒自然衛星－月球－圍住佢轉。\n地球嘅表面有成 71% 嘅面積俾水𢫏住－呢啲面積包括咗海、河、同埋湖呀噉，而淨低嘅就係由陸地板塊（Tectonic plate）組成嘅各個大陸同埋島。除咗噉，兩極地區大部份地方長年俾冰覆蓋。再入少少，地球嘅內部分做外地核同內地核兩層，前者由熔化咗嘅金屬組成，而後者由固體嘅金屬組成。而喺地球嘅最外層，佢俾一浸氣體包住－即係所謂嘅大氣層。大氣層嘅主要成分係氮（Nitrogen）同氧（Oxygen）呢兩種元素。\n地球係目前成個宇宙入面已知嘅行星當中唯一一個有生命存在嘅，而且佢仲係智人（Homo sapien）嘅屋企。佢喺大約 45 億 4 千萬年前形成，而月球就係喺嗰時嘅 1 千萬年之後開始圍住佢轉嘅。地球形成咗 10 億年之後左右先至開始有生命，而隨住生物嘅進化，佢今日已經有住各種各樣嘅生物，好似各種嘅動物同植物－即係有生物多樣性（Biodiversity）。\n根據對化石同基因嘅研究，現代嘅人類喺大概 500 萬至 700 萬年之前出現，而且同現代嘅黑猩猩係近親。到咗廿一世紀頭，地球上大約有 74 億嘅人口。聯合國仲估話會愈嚟愈多。人類有得分做黃種人、白人、同埋黑人等多個人種，而呢柞人種入面又有啲亞種－例如係黃種人，就有得分做漢族同大和族等，而漢族仲有得細分類做包括粵人在內嘅各個民系－人類喺文化同血統上都好多樣化。\n個名點嚟.\n地球喺英國話嗰度嘅名係「Earth」或者「Globe」，前者又有「大地」、「泥土」等呢類嘅意思。「Earth」呢個字源自中古英文（Middle English；現代英國話嘅祖先）度「eorþe」、「erþe」、「erde」同「erthe」等嘅單詞。佢嘅歷史仲有得追溯到上古英文（Old English；中古英文嘅祖先）入面嘅字「eorðe」。呢個字喺日耳曼語族（Germanic language family；包括咗英國話、德國話、荷蘭話、瑞典話等由古日耳曼人嗰度演變出嚟嘅語言）各個語言入面都有同源詞。\n除咗噉，喺英國話入面啲人有時會嗌地球做「Terra」。呢個字嚟自古羅馬嘅語言－拉丁話－入面嘅字「Terra」，呢個字係古羅馬神話入面嘅大地女神個名，後嚟引申咗做「大地」、「地球」等嘅意思。另外，現代英國話度有時又會嗌地球做「Gaia」或者「Gaea」－呢兩個字嚟自希臘話入面嘅「」，亦即係希臘神話入面嘅大地女神蓋亞個名，好似「Terra」噉後嚟變咗做「大地」、「地球」呢類嘅意思。\n喺唐話（包括廣東話、官話、同上海話等）入面「地球」呢個詞最早出現喺大明（14 至 17 世紀）嘅西學東漸時期，由意大利傳教士利瑪竇（Matteo Ricci，1552 - 1610）引入。喺打後少少嘅大清時期尾，西方嘅科學思想傳咗入大中華地區（包括嶺南），令到唐人開始接受咗地圓說，並且開始用「地球」呢個詞嚟指人類住緊嘅星球。呢兩個唐字喺各唐話入面嘅讀音都唔同，而喺廣東話入面係讀做「」嘅。\n物理同化學性質.\n形狀.\n地球大致上係呈橢球形－因為佢自轉嘅效應令到佢沿貫穿兩極嘅地軸（Axial tilt）方向稍為扁咗，而赤道嗰頭就略為有啲。總體嚟講，地球嘅赤道半徑比起極半徑大咗 43 公里左右（27 英里）左右。 因為噉，地球表面離地球嘅質心最遠嘅地方唔係海拔最高嘅珠穆朗瑪峰（Mount Everest），而係喺赤道上面嘅厄瓜多爾嘅欽博拉索山（Chimborazo）嘅山峰。\n地球嘅參考橢球體（Reference ellipsoid；指一個用數學方法整出嚟，同真嗰個地球最接近嘅完美橢球體）平均直徑大約係 12742 公里（7918 英里），大約等於 40000 公里除 π。因為佢局部地勢有起伏，地球同理想嘅橢球體有啲偏離咗－佢表面有好多凹凹凸凸，唔係一個真正嘅橢球體。不過由行星嘅尺度嚟睇嘅話，呢啲起伏同地球嘅半徑比起上嚟好細，最大嘅偏離都淨係等於地球半徑嘅 0.17%，而喺海平面下 10911 米（35797 英尺），出咗名深嘅馬利安納海溝（Mariana Trench）同埋海拔 8844 米（29016 英尺）嘅珠穆朗瑪峰都只係產生咗等於地球半徑 0.14% 嘅偏離。如果將地球縮到枱波噉嘅大細，地球上面好似大型山脈同海溝噉嘅地方摸落去就會好似一啲微細嘅瑕疵噉，而其他大部分嘅地區，包括北美嘅大平原同深海平原摸落就會好光滑。\n化學成份.\n地球嘅質量大約係 5.97 × 1024 公斤，即係 5970 堯克（Yottagrams；Yg）。構成地球嘅化學元素主要有鐵（Iron，Fe；32.1%）、氧（Oxygen，O；30.1%）、矽（Silicon，Si；15.1%）、鎂（Magnesium，Mg；13.9%）、硫（Sulphur，S；2.9%）、鎳（Nickel，Ni；1.8%）、鈣（Calcium，Ca；1.5%）、同埋鋁（Aluminium，Al；1.4%）。淨低嗰 1.2% 係其他微量元素，例如係鎢（Tungsten，W）、金（Gold，Au）、汞（Mercury，Hg）、氟（Flourine，F）、硼（Boron，B）、氙（Xenon，Xe）呀噉。因為地球有質量層化（Mass segregation；指質量高啲嘅嘢向中心嗰度集中）嘅現象，估計構成地核嘅主要化學元素係喺元素當中算比較重嘅鐵（88.8%），而其他構成地核嘅元素包括咗鎳（5.8%）同埋硫（4.5%），同埋質量加埋少過 1% 嘅微量元素。構成地幔嘅主要礦物質就包括咗輝石（Pyroxene；化學式係 (Mg,Fe,Ca,Na)(Mg,Fe,Al)(Si,Al)2O6）同埋橄欖石（Olivine；化學式係 (Mg,Fe)2SiO4）等等。\n至於地殼嘅化學成份，據研究，氧係地殼度最多嘅元素，佔咗成 46% 。地殼嗰度有好多含氧嘅化合物，包咗水、二氧化矽（Silicon dioxide）、硫酸鈣（Calcium sulfate）、碳酸鈣（Calcium carbonate）、同埋氧化鋁（Aluminium oxide）等。絕大部分構成地殼常見嘅岩石嘅化合物都係有氧嘅化合物。有啲岩石就係氟化物（Flouride）、硫化物（Sulfide）、同氯化物（Chloride），但係氟、硫、同氯喺任何地方嘅岩層入面嘅總含量通常遠遠少過 1%。而佔咗地殼淺表面 90% 以上體積嘅火成岩（Igneous rock）主要由二氧化矽（Silicon dioxide；SiO2）同埋矽酸鹽（Silicate）構成。地球化學家 Frank Wigglesworth 基於 1672 個對各種岩石嘅分析計過條數，推論出 99.22% 嘅岩石係由下面個表列咗出嚟嘅氧化物構成。\n內部構造.\n地球嘅內部有得根據物理或者化學上嘅性質嚟分做若干層－石質行星冚唪唥都係噉。但係地球嘅內核同外核好明顯唔同，呢點係其他石質行星冇嘅特徵。地球嘅外層係由矽酸鹽礦物組成嘅地殼。地殼嘅厚度隨住位置有啲唔同，由深海海底嘅 6 公里厚到陸地上面嘅 30 至 50 公里厚都得。地殼下面有層由黏稠嘅半熔固體組成嘅地幔（Mantle）。地殼同埋地幔凍啲、硬淨啲嘅上層係所謂嘅岩石圈（Lithosphere；大約係由地表數 5 至 200 公里深）－板塊亦都係喺呢個區域形成嘅。地殼同地幔之間嗰條分界線係所謂嘅莫氏不連續面（Mohorovičić discontinuity，或者叫「Moho」）。再落少少，岩石圈以下嘅係黏度低啲，熔得犀利啲嘅軟流圈（Asthenosphere）。岩石圈喺軟流圈上面浮吓浮吓，而呢啲活動同地震等嘅自然現象有好大啦掕。\n地幔晶體結構嘅喺地表以下 410 至 660 公里之間嗰度開始有重大嘅變化。嗰度係分隔上地幔同下地幔嘅過渡區（Transition zone）。喺地幔下面，係分隔地幔同地核嘅核幔邊界（Core-mantle boundary）。再落就係黏度好低嘅液體狀態嘅外地核（Outer core），而最裏面嘅係呈固體嘅內地核（Inner core）。內地核嘅半徑大約係 1220 公里，係地球半徑嘅 1/5 。佢旋轉嗰陣嘅角速度可能會快過地球其他部份些少，每年大約領先 0.1 - 0.5° 。\n內熱.\n喺地球嘅內熱（Internal heating）當中，吸積嘅殘餘熱霸咗得嗰 20% 左右，而其餘嗰 80% 嘅熱係嚟自核衰變（Radioactivity）嘅－喺地球內部有鉀-40（Potassium-40）、鈾-238（Uranium-238）、鈾-235（Uranium-235）、同埋釷-232（Thorium-232）等嘅同位素靠放輻射嚟產生熱力。呢股熱令到地心嘅温度可以去到成攝氏 6000 度，華氏 10830 度，而壓力就可以去到 360 GPa－足以將一個人壓扁。\n頭先講咗，地熱入面好多都係嚟自核衰變－即係唔穩定嘅原子核放輻射並且變成穩定原子核嘅過程，而穩定咗嘅原子通常唔會再放輻射。所以地球科學家推測喺地球歷史再早啲嗰陣，地球有更加多可以放輻射嘅同位素，所以嗰時佢可以產生更勁嘅內熱，喺 30 億年前可能係而家嘅兩倍。當時嘅地球沿住半徑嘅温度梯度會更加大，而地幔對流（Mantle convection；地幔因為內熱而慢慢會郁嘅現象）同埋板塊構造嘅速度亦都更加快，仲可能會產生一啲以今時今日嘅地質條件好難生到出嚟嘅岩石，好似係科馬提岩（Komatiite）噉。\n散熱系統.\n地球有好多系統將地核嘅熱能散走。地球表面嘅平均散熱功率（指能量消耗得有幾快）大約係 87 mWm−2。成個地球內部嘅散熱功率就大約係 4.42 × 1013 W 。地核嘅一啲熱能通過高温嘅熔岩向上湧傳到去地殼嗰度，呢種熱對流就叫做地幔熱柱（Mantle plume），地幔仲會因為噉而產生熱點（Hotspot）。除咗噉，地球內部嘅熱能仲會喺板塊活動嗰陣通過地幔升上去中洋脊（Mid-ocean ridge；海底一柞喺板塊之間嘅邊界嗰度嘅山脈）而流失。另外一種熱能流失嘅方式係藉住岩石圈嘅熱傳導－尤其係喺地殼薄啲嘅海底。\n板塊構造.\n喺地球外層嚟嘅剛性岩石圈分做好幾塊板塊。目前地球嘅主要板塊有太平洋板塊、北美洲板塊、歐亞大陸板塊、非洲板塊、南極洲板塊、印度-澳洲板塊、同南美洲板塊呢啲。另外仲有阿拉伯板塊、加勒比板塊、喺南美洲西海岸對出嘅納斯卡板塊、同埋喺南大西洋嘅斯科舍板塊呀噉。呢啲板塊係硬淨嘅，喺軟流圈上面浮吓浮吓，仲識慢慢噉郁－板塊之間會有相對運動，而呢啲郁動分做三種：一係聚合板塊邊緣（Convergent plate boundary）－指兩塊板塊互相靠近；二係分離板塊邊緣（Divergent boundary）－指兩塊板塊分離；三係轉形斷層（Transform fault）－指板塊之間互相橫向噉郁。因為呢啲地殼活動，搞到喺呢啲板塊嘅邊緣上面會容易有地震、火山活動、造山運動、同埋形成海溝，好似係日本列島同台灣就係坐正喺板塊邊緣上面嘅地方，間唔鐘就會有地震。唔同嘅板塊郁嘅速率仲會唔同：喺呢啲板塊當中，大洋板塊郁得快啲，而大陸嘅板塊郁得慢啲，好似係屬於大洋板塊嘅科科斯板塊位移嘅速率係每年 75 毫米，而太平洋板塊就以每年 52 至 69 毫米嘅速率位移；屬於大陸板塊嘅歐亞大陸板塊，平均以得每年大約 21 毫米嘅速率行進。\n隨住板塊嘅飄移，海入面嘅岩石會跌落去聚合板塊邊緣嘅前緣下方，同時地幔嘅物質會喺分離板塊邊緣做成嘅空間嗰度上升。呢啲過程令到海洋地殼一邊係噉產生跟住又俾佢回收返落地幔嗰度，所以海洋地殼嘅岩石更新得好密。因為噉，海洋地殼多數好後生，低過 1 億歲。而家最古老嘅海洋地殼喺西太平洋地區，估計大約係得 2 億歲。相比之下，最古老嘅大陸地殼年齡有成 40.3 億歲。\n地表.\n地球表面嘅面積總共大約有 5.1 億平方公里，當中大約 70.8% 嘅表面積俾水𢫏住，令到大部分嘅地殼表面（3.6113 億平方公里）都係喺海平面以下。海底嘅地殼表面有好多山，包括一個全球性嘅中洋脊－一列沿住板塊邊緣形成嘅山脊，仲有好多海底火山、海溝、海底峽谷、海底高原、同深海平原。地球表面其餘嗰 29.2%（1 億 4894 萬平方公里，或者 5751 萬平方英里）係冇俾水𢫏嗮嘅地方，有好多山地、盆地、平原、高原等嘅地形。海平面以上嘅平均海拔係 840 米：成個海平面以上地表最低嘅地方係喺西亞嗰度嚟嘅死海，佢海拔大約係 -420 米，而海拔最高點係喺中國同尼泊爾邊境嘅喜馬拉雅山脈嘅珠穆朗瑪蜂，海拔有成超過 8848 米。\n人整咗好多將地球表面分區嘅方法。傳統上，地表俾人分做七大洲、四大洋、同埋唔同嘅海域，仲會用兩極點做中心將地球分做南半球同北半球兩個半球，用經度分做東半球同西半球，或者大致按海同陸地嘅分佈分做水半球同陸半球。\n呢啲數據同分區會隨住時間而演變。地球嘅地表一路俾好多大自然力量塑造緊－大風、降水、熱循環、化學反應、冰川作用、海岸侵蝕、珊瑚礁嘅形成、大大細細嘅隕石撞擊－都會影響到地表嘅地貌，但係地表地貌郁得實在太慢（吓吓都要成幾百萬年先會有用肉眼睇得出嘅改變），所以人一般都冇辦法直接感受到，淨係有得用一啲好精密嘅科學儀器嚟度。\n岩石同礦物.\n地球表面有好多岩石，大致上可以跟住佢哋嘅成因分做三大類：火成岩、沉積岩（Sedimentary rock）、同變質岩（Metamorphic rock）。火成岩係由升到去地表嘅岩漿或者熔岩冷卻凝固形成嘅，又嗌做「岩漿岩」，係構成地殼嘅主要岩石。火成岩又有得分兩種：一係岩漿侵入地表而形成嘅侵入岩，例如係花崗岩（Granite）；二係岩漿噴出地表嗰度形成嘅噴出岩，好似係安山岩、玄武岩呀噉。大陸嘅地殼主要由密度低啲嘅花崗岩同安山岩構成，而海地殼主要由緻密嘅玄武岩構成。除咗呢啲火成岩，沉積岩都係成日見到嘅岩石。佢哋係由堆積同結合埋一齊嘅沉積物嗰度形成嘅。差唔多成 75% 嘅大陸表面都係俾沉積岩覆蓋住－雖然佢哋只係霸咗大約 5% 嘅地殼。最後，變質岩係由原有嘅岩石喺高壓高溫嘅環境之下變質而形成嘅，好似係大理石噉。\n地球表面有好豐富嘅礦物，包括係石英、長石、角閃石、雲母、輝石、同橄欖石呢啲嘅矽酸鹽礦物，同埋方解石等嘅碳酸鹽礦物。\n土壤圈.\n土壤圈（Pedosphere）係地球陸地表面嘅最外層，由土壤組成。土壤圈係成個地球嘅生態系統最緊要嘅組成部份之一，生物需要嘅好多養份嘅循環都係要靠土壤嚟維持住。\n水圈.\n水圈（Hydrosphere）係指一個星球上面嘅水系統。地球有個好豐富嘅水圈。佢表面大半都俾水𢫏住，呢點令到佢同其他太陽系嘅行星好唔同，亦都因為噉有咗個花名叫「藍色星球」。地球嘅水圈主要係海，但係陸海、湖、河、同埋係深到去地下 2000 米嘅地下水都佔咗一定嘅比例。地球嘅水圈當中得 2.5% 嘅水係淡水，其餘係鹹水，而淡水當中有成 68.7% 係以冰（好似係冰川）嘅形式存在。\n地球個海嘅總質量大約係 1.35 噸，相當於地球總質量嘅 1/4400。成個地球海嘅面積係 3.618 平方公里，平均深度係 3682 米，總體積係 1.332 立方公里左右。如果地球地表嘅海拔冚唪唥都係一樣而且地球係個平滑嘅球體嘅話，佢個海會有成 2.7 到 2.8 公里深。呢個海入面嘅係鹹水，平均鹽度大約係 3.5%－即係每公斤嘅海水度有 35 公克嘅鹽。大部分嘅鹽都係喺火山嘅作用或者冷卻嘅火成岩嗰度產生嘅。\n海儲起咗好多重要嘅能量，係一個大型嘅儲熱庫。海水對全球嘅氣候嚟講好緊要。佢嘅溫度分佈嘅變化可以對天氣嘅變化造成好勁嘅影響。水嘅比熱（Heat capacity；嗰樣物質温度每上升一度需要嘅能量）大過岩石泥土嘅－即係話周圍多水嘅地區（好似係嶺南呢啲近海嘅地區）需要更多嘅能量改變先至會改變温度，所以佢哋嘅氣候往往同內陸地區嘅比起上嚟會溫和好多，温度變化冇噉勁。例如係北歐嘅北部，雖然佢係喺正北極圈入面，但係因為三面環海，氣候好適宜。相反，緯度低少少嘅加拿大北部同埋俄羅斯遠東地區－都係內陸地區－温度好極端，冬天會凍到乜噉。\n海水嘅流動亦都好重要。海水受到風等嘅因素影響，會流嚟流去－形成所謂嘅洋流。洋流主要分做暖流同寒流兩種，暖流會將海水吸收咗嘅熱能帶嚟帶去，而佢哋流經嘅地區嗰頭會有「增溫增濕」嘅效應，好似係將啲熱能由赤道海域帶返去極地嘅溫鹽環流（Thermohaline circulation）。洋流異常仲會搞到天氣跟住異常，例如係厄爾尼諾現象（El Niño-Southern Oscillation）就係一種因為海流而造成天氣異常嘅現象。\n大氣圈.\n大氣圈（Atmosphere）係指因為地球嘅重力而圍住地球嘅一浸氣體。地球表面嘅平均氣壓大約係 101.325 千帕，大氣標高係 8.5 公里。大氣層入面有 78% 係氮、21% 係氧、溝咗少少水蒸氣、二氧化碳同埋其他嘅氣態分子。地球嘅大氣層冇乜嘢話好精確嘅邊界，而係好連續嘅－離地表愈遠，空氣就愈稀薄，最後喺外太空就冇嗮。大氣層入面 3/4 嘅質量都集中喺離地表平均 11 公里高嗰度－而大氣層入面呢浸就係所謂嘅對流層（Troposphere）。呢層嘅高度隨住緯度唔同－喺赤道附近嘅對流層高成 17 公里，而喺兩極嗰頭嘅對流層得嗰 8 公里高，而且對流層嘅高度仲會跟住天氣同季節因素改變。\n地球嘅生物圈同佢嘅大氣層息息相關－後者有好多種保護生物嘅功能。喺 27 億年前，地球開始有植物同光合作用，就開始咗生產氧氣，最後形成家陣主要由氮同氧組成嘅大氣圈。呢啲變化令到吸氧嘅生物（好似係人類噉）可以生存繁殖。跟手大氣入面嘅氧仲會轉化成臭氧（Ozone），形成咗臭氧層。臭氧層曉阻擋太陽輻射入面嘅紫外線。紫外線對生物嚟講好有害，所以臭氧層擔當咗保護地表嘅生物嘅角色。除咗噉，大氣圈入面某啲嘅微量氣體分子－包括水蒸氣、二氧化碳、甲烷、同臭氧－識得吸收同反彈由地表射出去嘅長波輻射嚟防止熱能流失去外太空度，亦即係所謂嘅溫室效應（Greenhouse effect）－適量嘅温室效應令到地球表面保持到一定嘅温度，唔會好似水星表面噉一冇日頭就跌到落零下百幾度。地球科學家計過，如果地球完全冇溫室效應嘅話，地表嘅平均溫度淨係會得嗰 −18°C（而家 +15°C），喺嗰種環境之下生命好可能唔會存在。除咗噉，大氣層仲會運送水汽同埋令到流星體喺撞落地面燒燬。\n天氣同氣候.\n大氣圈唔係靜止嘅，而佢嘅郁動支配咗天氣同氣候。嚟自太陽嘅能量將地表同上面嘅對流層入面嘅氣體加熱，空氣一受熱就會膨脹，跟手就因為密度下降而向上升，四周圍凍啲、密度高啲嘅氣體會過嚟填補，於是乎啲空氣就係噉郁嚟郁去－就係所謂嘅大氣環流（Atmospheric circulation）。主要嘅大氣環流帶有緯度 30° 以下赤道地區嘅信風（Trade winds）同緯度 30° 至 60° 之間嘅中緯度西風帶（Westerlies）。呢啲環流令到地球嘅熱能重新分佈，仲產生咗各種嘅天氣現象同氣候條件。\n大氣圈同水循環好有啦掕，而佢哋之間嘅互動亦都影響到天氣同氣候。由地表嗰度蒸發走嘅水蒸氣跟手就會俾大氣環流吹嚟吹去。如果大氣環境啱嘅話，又暖又濕立立嘅空氣會上升，跟住佢入面嘅水汽會凝結，形成降水（包括咗落雨同落雪等嘅現象）跌返落地面。降水大部分都會通過河流系統流去啲低海拔嘅地區，通常會返去海或者聚集喺湖嗰度。呢種水循環係地球有得維持生命嘅主要原因之一。佢仲會侵蝕地表，令到地表喺長遠嚟睇會慢慢噉走樣。\n地球各地嘅降水量因為大氣環流、地貌特徵、同埋氣溫差異等嘅因素所以好唔一致，由年年幾千毫米到一年唔夠一毫米嘅都有。\n大氣圈喺各個緯度嘅分佈同厚度都唔同。噉都會左右到天氣同氣候。愈係喺高緯度（近兩極）嘅地區，太陽照落地面嘅角度就會愈細，於是喺嗰啲地區陽光要通過嘅大氣層就會厚啲，所以嗰啲地區冇噉好日頭，平均氣溫都會低啲。緯度每高 1 度，海平面嘅年平均氣溫就降低大約 0.4°C （0.7°F）。地球表面有得分做氣候大致相似嘅好多個緯度帶，由赤道到兩極跟次序係熱帶（Tropical）、亞熱帶（Subtropical）、溫帶（Temperate）、同極地（Arctic）氣候。氣候分區亦都可以跟氣溫同降水量嘅異同嚟整，喺呢度常用嘅柯本氣候分類法（Köppen climate classification）將全球嘅氣候分做五大類：A類熱帶氣候、B類乾旱氣候、C類溫帶氣候、D類冷溫帶氣候、E類極地氣候、同高山氣候。\n1913 年喺美國加利福尼亞州死亡谷國家公園嘅爐溪谷地測到嘅 56.7°C （134.1°F）係地球上目前測到嘅最高氣溫；1983 年喺南極洲沃斯托克站測到嘅 −89.2°C （−128.6°F）係地球上有紀錄嘅最低氣溫之一，而遙感衛星曾經喺南極洲東部測到低到 −94.7°C （−138.5°F）嘅溫度，係有紀錄而嚟嘅地球最低温。呢啲氣溫只不過係由廿世紀以嚟用現代儀器度到嘅，可能未完整體現到地球氣溫嘅範圍。\n高層大氣.\n喺對流層再上啲，高層嘅大氣層通常分做平流層（Stratosphere）、中間層（Mesosphere）、熱層（Thermosphere）、同散逸層（Exosphere）。每一層嘅溫度隨住高度嘅變化規律都唔同。平流層上面係臭氧層，可以部分噉吸收太陽射過嚟嘅紫外線。呢點亦都令到平流層當中高度愈高溫度愈高。中間層當中溫度就隨住高度增加而跌。喺熱層嗰度，因為氣體原子吸收太陽輻射入面嘅短波成分吸收得好勁，溫度隨住高度嘅增加升得好犀利。喺熱層嘅上部因為空氣薄，溫度高啲，氣體分子會發生電離，形成等離子體，構成電離層（Ionosphere）。散逸層向外揚，愈嚟愈薄，直到磁層（Magnetosphere）－嗰度係地磁場同太陽風（Solar wind；指太陽射過嚟嘅帶電粒子）相交嘅地方。\n再上啲，距離地表 100 公里嘅高空就係所謂嘅卡門線（Kármán line），喺一般實際用途當中都會當佢係大氣層同外層空間嘅分界。\n由於熱運動現象，大氣層外面嘅一啲粒子嘅速度可以大到擺脫到地球嘅引力飛走－令到大氣嘅氣體慢慢持續噉散失到去外太空嗰度。當中游離嘅氫（Hydrogen）分子質量細，所以加容易加速到擺脫到地球引力，而散失到去外太空嘅速率亦都更加快。呢種粒子散失一般都俾地球科學家認為會改變地球嘅大氣環境，長遠嚟講（講緊幾千萬年嘅尺度）仲可能間接令到地球上嘅生物發生變化。\n地磁.\n地磁（Geomagnetic field）指喺地球內部同埋佢四周圍空間存在嘅一股磁場：如果將地球睇做一個偶極子（Dipole），佢嘅磁矩大細係 7.91 × 1015 T m3 左右，地磁軸嘅方向同地軸差唔多重合但係有些少偏離，兩者嘅夾角就係所謂嘅地磁偏角（Magnetic declination）。喺垂直平分地磁軸嘅平面同地球表面相交形成嘅「地磁赤道」圈嗰度，磁感應強度大約係 3 × 10−5 T，而喺地磁軸同地球表面相交形成嘅地磁極（Geomagnetic pole），磁感應強度大約係地磁赤道嗰度嘅兩倍。\n地磁保護咗地表嘅生物：佢喺太空嗰度嘅影響範圍就係之前提咗嘅磁層。太陽內部有啲作用，令到佢會向四周圍射啲帶電荷嘅粒子－包括離子同電子等。呢啲粒子就係所謂嘅太陽風。太陽風嘅壓力會將磁層近太陽嗰面壓到得返 10 個地球半徑，而離太陽遠嗰面會延伸成一條長尾噉嘅形狀。呢啲粒子對於生物嚟講好危險，但係帶電荷嘅嘢會受磁場影響而改變郁嘅方向，而地球嗰個磁場啱啱好令到太陽風改變方向，冇辦法直接噉吹落地表嗰度－所以地磁對於人類等嘅地表生物嘅生存好緊要。\n地磁同太陽風嘅互動仲做成咗一啲好得意嘅效果。太陽風以超音速吹落磁層對住太陽嗰面，而太陽風嘅速度亦都因為噉而慢落嚟。佢哋嘅一部分動能（Kinetic energy；指令到啲嘢郁嘅能量）轉換做熱能，令到佢附近嘅區域溫度升高。而喺發生磁暴（Geomagnetic storm）嗰時，喺兩極嘅帶電粒子會沿住磁場線偏轉飄落電離層，並喺嗰度同大氣層嘅原子撞埋一齊，將佢哋激發同離子化（簡單啲講就係兩舊粒子撞埋一齊，並且以光等嘅形式釋放佢哋嘅能量）。呢個過程形成咗極光。\n發電機假說.\n對於地磁係點嚟，學界仲係眾說紛云。根據發電機假說（Dynamo hypothesis），地磁主要嚟自地核入面由鐵同鎳構成嘅導電流體（指好似熔岩呢啲可以流嚟流去物質）嘅郁動：喺地核嘅外核嗰度，好似熔岩呢啲熾熱嘅導電流體由中心向外對流嗰陣，俾地球嘅自轉產生嘅偏向力搞到形成渦流，而有電流改變就會有磁場。呢股渦流產生嘅磁場又會跟手對導電流體嘅郁動產生一啲反作用，令到後者持續。於是導電流體嘅郁動同埋佢產生嘅磁場保持大致上穩定－地球嘅外核好似一座自己曉郁嘅發電機噉。順帶一提，呢種郁動本身係唔係完全穩定嘅。地磁軸嘅方向會慢慢冇規律噉變。地磁逆轉冇話乜嘢固定周期，每 100 萬年可能有成幾次逆轉，最近嗰次據講係發生喺 78 萬年前嘅布容尼斯－松山反轉（Brunhes-Matsuyama reversal）。\n地球嘅郁動.\n自轉.\n地球曉自己轉，而佢嘅自轉形成咗好多自然現象，好似係日頭同夜晚噉。地球相對於太陽嘅自轉週期平均係 86400 秒（即係廿四個鐘頭），為止一個太陽日（Solar day）。呢個週期唔係定死咗冇得變嘅：家吓地球嘅太陽日已經比起 19 世紀嘅略為長咗啲，每日大約長咗 0 至 2 SI ms 。\n要計地球嘅自轉，有得唔用太陽用固定恆星（Fixed stars；指一柞喺夜空嗰度望落彼此之間冇相對運動嘅恆星）做基準。地球相對於固定恆星嘅自轉週期為止一個恆星日（Sidereal Day），而根據國際地球自轉服務（IERS）計嗰條數，1 個恆星日等於太陽時（UT1）86164.098903691 秒，即係 23 個鐘頭 56 分鐘 4.098903691 秒。天文學上通常用地球相對於平春分點（First Point of Aries）嘅自轉週期當做一個恆星日。用呢個計法嘅話，喺 1982 年一個恆星日係平太陽時（UT1）86164.09053083288 秒－ 23 個鐘頭 56 分鐘 4.09053083288 秒。春分點會因為歲差等嘅原因而走位，所以呢個恆星日比起真正嘅恆星日短咗大約 8.4 毫秒。\n由地球上面睇，空中嘅天體都係以每個鐘頭 15°，亦即係每分鐘 15' 嘅角速度，向東邊飛（唔包低軌道嘅人造衛星同大氣層入面嘅流星）。近天球赤道嘅天體每兩分鐘郁嘅距離由地表望落相當於喺地表見到嘅月球或者太陽望落嘅直徑。\n公轉.\n地球同其他行星一樣，會圍住佢嗰粒恆星公轉。地球屬太陽系，佢嗰粒恆星就係太陽。佢同太陽之間平均距離大約係 150 × 106 公里（93,000,000 英里），而公轉嘅平均速度大約係 29.8 km/s（107,000 km/h）。以呢種速度，佢 7 分鐘之內可以飛到 12,742 公里（7,918 mi）－呢個距離等同地球嘅直徑；用大約 3.5 個鐘頭就飛到成 384,000 公里（239,000 mi）－呢個數值等於地球同月球之間嘅距離。圍住太陽兜一個圈大約要 365.2564 個太陽日－即係一個太陽年。\n地球同太陽之間嘅距離唔係固定嘅。喺現代，地球嘅近日點（Perihelion；指佢喺公轉軌道上最近太陽嗰點）同遠日點（Aphelion；指佢喺公轉軌道上最遠太陽嗰點）出現嘅時間分別係每年嘅 1 月 3 號同 7 月 4 號左右。因為各種因素嘅影響，呢兩個日期會隨時間唔同，而且呢種變化有周期性－即係所謂嘅米蘭科維奇循環（Milankovitch cycles）。地球同太陽之間嘅距離嘅變化對地表嘅現象有影響：當地球由遠日點行到去近日點嗰陣，佢得到嘅太陽能量會增加 6.9%。而且南半球硬係喺每年接近近日點嗰陣對住太陽。所以喺一年入面，南半球收到嘅太陽能量硬係會多過北半球嘅少少。\n轉軸傾角.\n地球自轉條軸同佢公轉平面並唔係垂直成 90° 角嘅－地球嘅轉軸傾角（Axial tilt）大約係 23.439281°。呢個角度嘅存在令到地球喺圍住太陽公轉嗰陣，太陽嘅直射點會周期性噉變化，而佢嘅周期係一個太陽年。受太陽直射嘅地方會收到更多熱能，所以一年入面會有四季：當北極點比起南極點更加近太陽嗰陣，太陽嘅直射點喺北半球，呢個時候北半球會日長夜短，太陽高度角會大啲，俾太陽直射所以會熱啲－為止夏天；同時，南半球會日短夜長，太陽高度角細啲，唔受太陽直射所以會凍啲－為止冬天。\n無論喺南半球定北半球，喺夏半年嗰時都係緯度愈高就愈會日長夜短，喺極圈度可能會有成日都係日頭嘅情形－即係極晝（Midnight sun）。而喺極點附近嗰頭，夏半年嗰六個月都係極晝。而喺冬半年，緯度愈高就愈日短夜長，極圈入面可以有全日都係夜晚嘅情形－即係極夜（Polar night）。極點附近冬半年都一路係極夜。\n衛星.\n月球.\n月球（又或者叫「月亮」）係地球唯一一個天然衛星。佢嘅直徑大約係地球嘅 1/4，結構同類地行星好似。喺太陽系嘅衛星入面，月球係衛星－行星體積比最大嘅一粒衛星（查實冥王星同佢嘅衛星冥衛一之間嘅比值更加大，但係冥王星屬於矮行星）。太陽嘅直徑大約係月球嘅 400 倍，但係太陽同地球嘅距離亦都大約係地月距離嘅 400 倍，所以喺地表嗰度月球同太陽望落差唔多大細－兩個天體嘅角直徑（Angular diameter；指一舊圓形或者球狀嘅嘢望落幾大）吻合，令到地球可以觀測到日全食同日環食呢啲現象。\n月球對地球嘅環境好有影響：佢同地球之間嘅引力作用令到地球有潮汐嘅現象，而且月球仲會影響到地球氣候嘅調節同埋生物嘅發展。例如古生物學嘅證據同電腦模擬就顯示咗地球嘅轉軸傾角因為同月球嘅潮汐相互作用（Tidal acceleration）先至得以穩定。一啲理論家仲計過條數，話如果冇咗呢股力量對抗太陽同埋其他行星對地球嘅赤道隆起施嗰啲力，地球嘅自轉軸嘅指向將會變到好亂。呢種作用仲會改變地球嘅轉速：地球自轉嘅時間長度又每年大約增加 23 微秒。幾百萬年嚟，呢啲細變化累積做好大嘅變化，例如喺泥盆紀（大約 4.1 億年前）嗰陣，一年有 400 天，而一日得嗰 21.8 個鐘頭。\n月球又會俾地球影響返轉頭：月球俾地球潮汐鎖定（Tidal locking）咗，令到月球嘅自轉週期等於佢圍住地球行嘅公轉週期－即係話月球永遠都係以同一面向住地球。月球會俾太陽照射，而佢朝住地球嗰面嘅變化導致月相嘅改變，月球暗嗰部分同光嗰部分有條明暗界線分隔開；地月之間嘅潮汐相互作用亦都令到月球以每年大約 38 毫米嘅距離逐漸噉遠離地球。\n其他.\n人造衛星係由人整出嚟圍住地球轉嘅太空飛行器，有通訊同埋科研等嘅功能。根據 2015 年 9 月嘅統計，包括已經失效、現存最古老嘅美國衛星前鋒1號（Vanguard 1），全球總共有 1305 粒人造衛星，仲有 300,000 萬件太空垃圾（例如係廢棄咗嘅人造衛星碎片）圍住地球轉。目前全世界最大嘅人造衛星係國際太空站。\n除咗月球同人造衛星之外，地球仲有至少 5 粒共軌小行星（準衛星），其中 4 粒喺地球嘅軌道上圍住太陽運行。嬌小嘅近地小行星 2006 RH120 大約每隔廿年就會靠近地月系統一次。當佢靠近嗰陣會短暫噉走入去圍地球轉嘅軌道。\n宜居性.\n一粒行星嘅「宜居性」（Habitability）指佢有幾適合生物住。地球係宇宙入面好少有嘅一流宜居行星：佢嘅温度同壓力啱啱好，能夠提供液態嘅水－水係一種好緊要嘅溶劑（Solvent），可以俾好多有機嘅分子溶喺入面做化學反應，而有機物質（包括咗碳水化合物、脂肪、同蛋白質）同埋佢哋之間嘅化學反應係生命嘅基本組成要素。除咗噉，地球又啱啱好同太陽有住適當嘅距離，令到佢唔會太熱或者太凍。而且地球仲有大氣圈同埋地磁等嘅系統幫手擋走殞石、太陽紫外線、同埋太陽風呢啲對生物有害嘅嘢，保護到住喺佢上面嘅生物。\n生物圈.\n一粒行星嘅生物圈（Biosphere）指緊喺嗰粒行星上面生活嘅所有生物嘅總體。根據對化石嘅研究，地球嘅生物圈由 35 億年前開始有。生命係點起源學界仲未有定案，但係一般都同意生物會隨時間演變－每個生命個體所持有嘅基因都有啲唔同，佢哋當中有啲比較叻生存同埋繁殖，而生存同繁殖能力勁啲嘅生物會更加能夠將自己帶嘅基因傳俾下一代，相反冇噉叻生存同繁殖嘅生物可能會餓死或者俾獵食者食咗而冇辦法將自己身上嘅基因傳俾下一代，所以每一代嘅生物身上嘅基因都會唔同咗樣（呢個機制就係查理斯•達爾文提出嘅物競天擇），於是乎一個地域入面嘅生物嘅基因會一代一代噉變，經過幾百萬年變變吓就會變到同之前嘅生物完全唔同咗樣－呢個過程就係所謂嘅進化。\n進化同對環境嘅適應好有關係，往往最適應到自己周圍環境嘅生物就係最得夠生存同繁殖嘅，所以一個地域嘅生物硬係會慢慢噉演變成啱嗰個地域嘅環境嘅樣－一個生物群系嘅特性會同佢哋嘅環境有關。喺赤道嘅熱帶雨林入面嘅生物物種極之豐富，生物多樣性好高。\n自然資源.\n地球蘊藏咗好多種嘅自然資源俾人開採。對於廿世紀嘅人嚟講好緊要嘅一種資源係化石燃料。呢種燃料係由地殼嗰度攞到嘅，包括咗煤、石油、同天然氣等。呢啲化石燃料主要係用嚟做能源同化工生產嘅原料。佢係一種不可再生能源（Non-renewable resource）－佢哋嘅再生速度好慢，所以唔可以靠佢哋好耐。除咗噉，地球嘅生物圈生產好多對人類有益嘅生物製品，包括咗嘢食原材料、木材、藥、同氧氣等，仲可以令到眾多嘅有機廢棄物回收再用。\n地球嘅土地係一種好緊要嘅資源。喺 1980 年，全球有 50.53 億公頃（5053 萬平方公里）嘅林地，67.88 億公頃（6788 萬平方公里）嘅草地同牧場，仲有 15.01 億公頃（1501 萬平方公里）攞咗嚟做耕地。據估計，地球上得嗰 1/8 嘅地方喺啱人住嘅。其中地球有成 3/4 嘅表面俾海水覆蓋，得 1/4 係陸地。而喺陸地當中，沙漠（14%）、高山（27%）、同埋其他唔適合人住嘅地形霸咗陸地總面積嘅 1/2。\n靠住呢啲資源，人類係噉繁衍。截至 2011 年 10 月 31 號，地球嘅總人口去到成 70 億左右，而且預測顯示世界人口將會喺 2050 年達到 92 億人，其中喺發展中國家人口可能會升得零舍勁。預計喺 2020 年，全世界會有 60% 嘅人口住喺都市。\n災禍同污染.\n地球表面間唔鐘就會發生一啲災禍，包括熱帶氣旋同颱風等嘅極端天氣，同埋係板塊移動引起嘅地震同火山活動，或者山火、水災、山崩、雪崩等都會引致好多生物（包括人類）死亡。由 1980 到 2000 年之間，每年平均有 11800 人因為天災掛咗。喺 1900 至 1999 年之間，旱災促成嘅飢荒係造成最多人死嘅災害。\n雖然話地球總體嚟講好啱生物生存，但係有人話因為人為嘅污染，呢種情況唔會維持得到好耐：人類嘅活動為好多地區都帶嚟環境問題：水污染、空氣污染、酸雨、有毒物質、植受破壞（包括過度放牧、濫伐、同沙漠化）、野生動物嘅死亡、物種滅絕、土壤退化、侵蝕、同水土流失。\n全球暖化喺廿一世紀係一個好多人關注嘅問題。根據聯合國嘅資料，工業活動排放嘅二氧化碳同全球變暖有密切嘅關聯。預測顯示成個地球變暖會令到地球嘅環境有好大變化：冰川同冰蓋會熔、溫度變得極端、氣候轉變、同埋海平面會上升令到好多沿海地區會俾水淹沒等。\n史.\n早期嘅地球.\n根據放射測年法（Radiocarbon dating）嘅測量結果，太陽系大約係喺 45.6 ± 0.08 億年之前成形嘅，原生嘅地球大約喺 45.4 ± 0.04 億年前成形。一般認為，太陽嘅形成喺大約 46 億年前，嗰時一舊好大舊嘅氫分子雲嘅引力坍縮（Gravitational collapse；一舊天體因為自己嘅重力而向內收縮嘅現象），坍縮嘅質量集中喺佢中心嗰度，而呢啲氫分子可以做核聚變（Nuclear fusion；氫原子撞埋一齊變做啲更大粒嘅化學元素）嚟釋放龐大嘅光同熱能－呢團大舊嘅氫就形成咗太陽。淨低嗰啲部份一邊旋轉一邊攤平，形成咗一大團圍住後生嘅太陽轉嘅粒子（即係所謂嘅原行星盤；Protoplanetary disk）。呢團粒子遲吓就會變做行星、衛星、流星體、同其他太陽系嘅小天體－經個 1000 至 2000 萬年嘅演化，最後形成咗原生地球。初頭地球完全唔啱生物住－佢嗰時個表面恐怕係一個由岩漿組成嘅「海」。\n月球形成.\n月球大約喺 45.3 億年前形成。關於月球起源嘅機制而家仲未有乜嘢定論。一個好受歡迎嘅假說係大碰撞說（Giant impact hypothesis）：呢個諗法認為有一粒好似火星噉大，質量係地球 1/10 嘅天體撞落地球度。呢吓碰撞引發咗大爆炸，炸到地球入面好多物質飛咗上太空，經過吸積作用形成咗月球，而嗰粒天體嘅部份物質亦都熔咗入地球度。而喺打後嘅 41 億至 38 億年前嘅嗰段時間，無數嘅小行星撞落月球嘅表面，令到月球嘅表面變得好犀利，而且當時嘅地球似乎都係成日俾小行星撞。\n地球冷卻凝固.\n由太古宙（Archean；指 40 億年前至 25 億年前嘅時代）嗰陣開始，地球嘅表面開始冷卻凝固，形成咗硬淨嘅岩石，而火山爆發會釋放出一啲氣體，形成咗一個原始嘅大氣圈。呢個大氣圈會有水蒸氣、二氧化碳、同氮組成，水汽嘅蒸發令到地表冷卻得更加快。冷卻到噉上下，暴雨連續落咗成千上萬年，呢啲雨水灌滿咗盆地，形成咗個海。呢場大暴雨減少咗空氣入面嘅水汽含量，仲洗走咗大氣入面好多二氧化碳。除咗噉，小行星、原行星、彗星上面嘅水同冰亦都帶咗啲水嚟地球。當時嘅太陽似乎弱過而家，但係當時大氣入面嘅温室氣體令到地球保持到一定嘅温度，個新形成嘅海應該唔會結嗮冰。\n跟住落嚟，地球嘅其餘物理同化學性質開始漸漸噉成形。大約喺 35 億年前，地球有咗佢股磁場，佢幫到手令到太陽風唔會正面吹襲地球嘅大氣，令到大氣層嘅粒子冇噉容易俾太陽風吹到離開地球。地球嘅外層冷卻凝固，喺大氣層水汽嘅作用之下形成地殼。至於陸地係點嚟，科學界有兩個模型解釋：一種認為陸地到咗家吓仲係增長緊；而另一種更加可能嘅模型認為地球歷史早期嘅陸地迅速噉生成，然後保持到而家。\n嗰陣時，地球內部嘅熱量係噉散走，驅動板塊構造運動，形成大陸，經過幾億年，超大陸（Supercontinent）經歷三次嘅分分合合－啲大陸板塊黐埋又分開，最近嘅盤古大陸（Pangaea）喺大約 1.8 億年前分裂。到咗今日，呢種地殼活動仲喺度進行緊。\n生命嘅起源同進化.\n地球係目前宇宙已知行星入面唯一能夠維持生命嘅。一般認為大約 40 億年前嘅高能化學反應產生咗能夠複製自己嘅分子，打後 5 億年就出現咗所有生命嘅共同祖先，再分化咗細菌同古菌出嚟。早期嘅生命體發展出搞光合作用嘅能力，於是有得直接利用太陽能向大氣嗰度釋放啲氧氣。大氣度積累嘅氧氣俾太陽射嘅紫外線作用，喺上層大氣形成咗臭氧（），出現咗臭氧層。早期嘅生命以原核生物（Prokaryote；以單一原核細胞組成嘅生物）嘅形態存在。由於臭氧層吸收咗太陽射落嚟嘅紫外線，陸地變到好啱生命生存，所以生命開始喺陸地上面繁衍。目前已知最早嘅生命化石證據有西澳洲砂岩入面揾到嘅 34.8 億年前嘅微生物墊化石、西格陵蘭變質碎屑岩度 37 億年前嘅生源石墨、仲有西澳洲岩石度 41 億年前嘅生物質殘骸。\n距離而家大約 5.42 億年前發生咗寒武紀生命大爆發（Cambrian explosion）。由化石睇，嗰時地球上嘅多細胞生物種類突然之間多咗好多，包括節肢動物（Arthropods）三葉蟲、奇蝦等。化石記錄顯示大多數嘅動物門都係喺呢個時期出現嘅。呢個時期持續咗大約 2 千萬年至 2 千 5 百萬年，導致咗大多數現代動物門嘅發散。複雜啲嘅生物多咗好多，生物多樣性大幅噉提高，所以佢俾人話係生命嘅大爆發。\n喺後少少嘅 5 億年前嘅奧陶紀（Ordovician）地球有咗脊椎動物（Vertebrates）－甲冑魚（Ostracoderms）。打後嘅化石記錄顯示地球又有咗幾次生物物種嘅大規模增加或者滅絕，最近嗰次係 6 千 6 百萬年前嘅白堊紀－第三紀滅絕事件（Cretaceous–Paleogene extinction event），呢次事件引致咗恐龍嘅滅絕，但係一啲細隻嘅動物－當中有哺乳類－走得甩死唔去，令到地球嘅生命持續落去。嗰次之後，哺乳類開始變到愈嚟愈發達，而幾百萬年前嘅非洲嘅類猿（Ape）動物似乎開始用兩隻腳行，空咗對手出嚟令到佢哋可以整工具，個腦又變到愈嚟愈大－慢慢進化成智人（Homo sapien）。智人嘅各種活動產生咗世界嘅各大文明同科技。\n地球嘅未來.\n對於地球嘅最終命運會係點，好多科學家都嘗試咗做一啲預測。佢哋諗咗各式各樣嘅世界末日出嚟－但係呢啲末日起碼都要成幾億年先至會實現。\n喺 15 至 45 億年之後，地球嘅轉軸傾角可能會變成 90 度噉多。據推測，地球表面嘅複雜生命發展仲算係早期，活動有得繼續去到極盛，維持大約 5 到 10 億年，不過如果大氣入面嘅氮氣冇嗮，呢個時間將會延長到成 23 億年。地球喺遙遠未來嘅命運同太陽嘅變化緊密相連，隨住太陽核心嘅氫持續噉核聚變做氦（Helium），太陽嘅光度將會持續噉增加，喺 35 億年後會增加到廿一世紀嘅 40% 。而太陽釋放熱量嘅速度都會跟住增長。根據氣候模型，地表最後將會受到太陽輻射上升產生嘅後果－例如係個海最後會因為熱得滯汽化消失。\n地球表面溫度上升又會加快無機碳循環（Carbon cycle），會降低大氣入面嘅二氧化碳含量。科學家計過條數，大約 5 至 9 億年之後，大氣入面嘅二氧化碳含量會低到得 10ppm，如果冇進化出新嘅方法，乜嘢植物都生存唔到。植物消失會令到地球嘅大氣含氧量跌，而要吸氧氣生存嘅動物（包括人類）會喺幾百萬年之內滅絕。跟住嗰幾十億年，地球會變到愈嚟愈熱，地表水開始消失，而且就算太陽唔變，洋中脊噴嘅蒸氣會開始少咗，海水會慢慢噉跌落地幔度，海水少咗會令到氣温變得極端，不利生物生存。\n50 億年之後，太陽同好多恆星一樣，會變做一粒紅巨星（Red giant），地表呢個時候已經形成唔到生物生存必需嘅複雜分子。個模型預測太陽將會膨脹，直徑會變成而家嘅 250 倍，亦即係大約 1 AU（150,000,000 公里）。地球跟住落嚟嘅命運係點好難講：變做紅巨星嗰陣，太陽會冇咗 30% 嘅質量，所以如果唔考慮潮汐嘅影響，當太陽體積最大嗰陣，地球會郁到去大約距離太陽 1.7 AU（250,000,000 公里）噉遠，噉會擺脫俾膨脹嘅太陽吞噬嘅命運；但係就算係噉，太陽嘅亮度峰值將會係而家嘅 5,000 倍，地球上淨低嘅生物都走唔甩，會俾極之猛烈嘅陽光摧毀。\n地球同人類文化.\n學術.\n為咗了解自己住緊嗰個星球，科學界有好多領域專係研究地球嘅各方面。地圖學（Cartography）同地理學（Geography）係同地球環境好有關係嘅學科，前者著眼喺研究同實踐整地圖，而後者研究地球上面嘅大陸、構造、居民、同埋其他相關現象。自古以嚟，地圖學同地理學一路幫手描述地球嘅各方面。佢哋亦都刺激咗測量方面嘅發展－地圖學同地理學成日都要搞導航、仲有確定位置同方向，佢哋要發展都需要測量上嘅進步。地球科學（Earth science）泛指研究地球嘅物理同化學性質嘅一門科學領域，包括咗好似係地質學等嘅多個子領域。靠住佢哋，人類對自己住緊嗰粒行星嘅環境了解得愈嚟愈深。\n政治.\n地球上面有好多政治活動。除咗南極洲嘅一啲地區同埋沿着多瑙河西岸嘅一啲土地呢啲之外，地球嘅陸地表面冚唪唥都係俾某啲主權國家（Sovereign state）擁有嘅。截至 2015 年，成個地球總共有 193 個主權國家係聯合國會員國，除咗噉仲有兩個觀察員國，同埋 72 個屬地（例如係香港）同埋有限承認國家。講土地面積嘅話，世界上最大嘅國家係俄羅斯，而人口最大國家係中國同印度。\n除咗呢啲國家之外，聯合國（United Nations）係一個以「介入國家之間嘅糾紛從而避免武裝衝突」做目標成立嘅全球性國際組織，亦都係一個為國際法同國際外交設立嘅重要平台。如果攞到成員國嘅共識，聯合國甚至有得武裝干預一啲國際事務。\n人類對地球嘅認知.\n地球嘅標準天文符號係俾圓形包圍嘅十字「🜨」－代表想像中嘅世界嘅四個角落頭。\n地球喺人類嘅文化入面嘅形象好多變。有啲文化會將地球人化，甚至乎當佢係神噉拜－喺好多文化入面，地球係管生仔等功能嘅地母神，好似係頭先提咗嘅古羅馬同古希臘嘅人就係噉。喺多個宗教嘅創世神話就認為地球係由超自然嘅上帝所創造－雖然有關上帝點創造地球就個個宗教都唔同，而同一個宗教內部又會對自己嘅經文有唔同嘅理解。\n隨住科學嘅進步，人類對地球嘅睇法係噉變。初頭嗰陣，東西方嘅古人信地平說（Flat Earth）－認為地球係平嘅，人有得喺邊界嗰度跌落去。到咗公元前 6 世紀，古希臘學者畢達哥拉斯（Pythagoras）提出咗地圓說，主張地球係個波，而且喺西方學界仲得到廣泛嘅認同。古人又曾經認為地球係宇宙嘅中心，但係後嚟嘅學者又有咗新嘅發現，改為認同地球同太陽系嘅其他星體一樣都係圍住恆星轉嘅行星。到咗 19 世紀，西人一般都認同地球唔只得嗰幾千歲，而且嗰時嘅地質學家對於地殼同化石嘅研究發現地球嘅年齡應該超過幾百萬歲。英國數學物理學家 William Thomson 喺 1864 年用熱力學嘅方法推斷地球年齡應該喺 2000 萬歲至 4 億歲之間，呢個結論引發咗激烈嘅辯論。打後到咗廿世紀初，科學家用放射測年法測算出地球誕生時間係幾廿億年前。而廿世紀嗰陣，美國開始執行阿波羅計劃，人類第一次喺軌域上睇到地球個樣，仲影咗啲相返嚟，完完全全噉確立咗地圓說之餘，人類對地球嘅睇法又變咗。\n蓋亞假說.\n蓋亞假說（Gaia hypothesis）喺廿世紀中期嗰陣誕生咗，呢個觀點將地球比喻成一個識得自我調節嘅生命體，有能力令到自己總體嚟講穩定又啱生物住。呢個諗法仲令到好多人唔再只係當地球係一舊資源。\n宗教觀點.\n到咗廿一世紀，某啲神職人員仲係好堅持對聖經等嘅經文要字面解，認為上帝喺幾千年前創造地球，但係有好多神學家都認為經文唔應該純字面解，例如係美國嘅基督徒組織 American Scientific Affiliation （個名直譯係「美國科學聯系」）就提出咗進化創造（Evolutionary Creation）嘅觀點，認為上帝喺創造嗰陣係聰明噉設下一啲自然定律，再俾呢啲自然定律自己行並且最後創造出地球同生命，亦都有好多基督徒認為好似《創世紀》呢啲舊約聖經入面嘅內容應該當做先知受到上帝啟發而寫出嚟嘅寓言型故仔，唔應該當係歷史噉嚟解讀。"}
{"id": "5406", "revid": "207381", "url": "https://zh-yue.wikipedia.org/wiki?curid=5406", "title": "銅", "text": "銅（）係一種金屬元素，符號 Cu，原子序數 29。符號 Cu 來自拉丁文。銅不論延性、展性、導電能力都非常好，可以用嚟做導電體，建築材料同唔同種類嘅合金。\n特性.\n銅延展性強，1克銅就可以拉出3000米長嘅細絲，或者壓成10幾平方米嘅銅板。銅嘅導電性同導熱性都很高，僅次於銀，但係銅價格平好多。\n世界10大銅消費國.\n單位：千公噸"}
{"id": "5407", "revid": "1588303", "url": "https://zh-yue.wikipedia.org/wiki?curid=5407", "title": "查理斯·達爾文", "text": "（；），又譯，係英國嘅自然學家，英格蘭史樂郡梳士貝利人。佢因為整過達爾文進化論而出名。佢提出世界各個物種都出喺「物競天擇，適者生存」機制。進化論已經係現代生物學之中嘅分類學基礎。"}
{"id": "5409", "revid": "42683", "url": "https://zh-yue.wikipedia.org/wiki?curid=5409", "title": "大洲", "text": "大洲（），又叫洲，係一片好大又連住嘅陸地。大洲其實係島嘅一種，周圍畀大洋包圍。不過，大洲唔係純科學劃分，並無一個劃一嘅定義。現時一般分做七大洲，分別係亞洲、非洲、歐洲、北美洲、南美洲、南極洲同大洋洲。"}
{"id": "5410", "revid": "1782617", "url": "https://zh-yue.wikipedia.org/wiki?curid=5410", "title": "酒", "text": "酒係有乙醇酒精嘅飲品，傳統上係靠發酵植物果實釀成，主要原材料係水，以及生果及／或穀物等，其間會用到酵母。"}
{"id": "5415", "revid": "42683", "url": "https://zh-yue.wikipedia.org/wiki?curid=5415", "title": "啤酒", "text": "啤酒係世界上最古老、最多人飲嘅酒精飲品。每年賣成十三萬三千萬升。佢係澱粉類發酵而成。一般嚟講係用大麥。而德國每年都有舉辦啤酒節。"}
{"id": "5416", "revid": "232572", "url": "https://zh-yue.wikipedia.org/wiki?curid=5416", "title": "渥太華", "text": "渥太華（又譯阿圖和，當地唐人叫柯京，，英文發音：）係加拿大嘅首都，亦係呢個國家嘅第四大城市。渥太華喺安大略省東南部，渥太華河南岸，多倫多以東400公里，滿地可以西190公里。當地人口大概100萬，其中大概3萬係唐人。全個安大略省得呢個城市用英法雙文。"}
{"id": "5417", "revid": "56110", "url": "https://zh-yue.wikipedia.org/wiki?curid=5417", "title": "奶", "text": "奶，亦都叫做乳，係一啲富含營養嘅乳白色液體，係雌性嘅哺乳類動物喺脯乳期由乳腺分泌出來嘅。呢個係哺乳類動物嘅特徵。\n哺乳類動物啱啱出世嗰陣，重未能夠消化到咁多唔同類型嘅食物，於是就要靠飲奶來吸取營養。人類同其他脯乳類動物一樣，BB嗰陣時都係要食奶大嘅。之不過，人類亦都會飲其他可以養嘅食草動物嘅奶。最多人飲嘅係牛奶，亦都有人飲綿羊、山羊、水牛、駱駝、牦牛等等嘅奶。\n奶可以做成唔同嘅奶類制品，好似忌廉、牛油、酸乳酪、雪糕、芝士、煉奶、奶粉諸如此類，同好多唔同食物添加濟同工業產品。奶裡面含有大量飽和脂肪、蛋白質同鈣質。\n好多睇落似奶嘅植物液體都叫做奶，例如椰子汁可以叫椰奶。重有用大豆整出來嘅豆奶、米嘅米奶、杏仁嘅杏仁奶，呢啲用植物做出來嘅代替品都會叫做奶，方便因為宗教信仰或者體格而唔飲得奶嘅人。\n人奶除咗可以直接餵畀 BB 之外，20世紀末期嘅科技亦都令到人可以將人奶貯起，等第日用。媽媽啱啱生完之後所分泌嘅人奶叫初乳，裏面有好多抗體，用來餵哺可以令媽媽同 BB 都無咁易病，亦可以喺餵奶過程中增進母子之間嘅感情。所以有好多醫療機構都鼓勵現代媽媽要盡量餵人奶、而唔好用奶粉。"}
{"id": "5418", "revid": "14", "url": "https://zh-yue.wikipedia.org/wiki?curid=5418", "title": "乳", "text": ""}
{"id": "5420", "revid": "14", "url": "https://zh-yue.wikipedia.org/wiki?curid=5420", "title": "牛奶", "text": "牛奶，又叫做牛乳，係乳牛乸喺脯乳期由乳腺分泌出來、含營養嘅乳白色液體。"}
{"id": "5421", "revid": "123770", "url": "https://zh-yue.wikipedia.org/wiki?curid=5421", "title": "茶", "text": "茶係嘢飲一種，係由茶樹嘅葉或芽，再經制作而成。通常係用呢啲經過加工嘅葉，浸落熱水度幾分鐘，水就變成茶。\n茶嘅味道來自氧化（發酵），加熱，整乾，又或係加入其他草本、香料同生菓。就算同一樖茶，唔同部份，口芽定葉，唔同季節，唔同加工，都可以得出唔同茶種，味道各異。茶天生有咖啡因同茶鹼，有清涼，少苦之味。\n今時今日，茶係世界上除咗水之外最多人飲嘅嘢飲。2004年啲人就飲咗3,200,000公噸嘅茶啦。生產量嘅頭四位係印度、中國、斯里蘭卡同埋肯雅。\n草本茶（）可以係一啲茶都無，用生果或草本來做。不過呢篇係講茶樹來嘅茶。\n中國等地產嘅，叫唐茶；而印度等地產嘅，通常叫西茶。\n文.\n茶古寫係荼。\n「茶」廣東話有時叫「嗲」，嚟自潮州話，通常用嚟形容講嘢，慣用語包括「搭嗲」、「收嗲」、「咪咁多嗲」、「口水多過嗲」（通「口水多過茶」）。\n史.\n中國種茶做飲品，有過千年史。十九世紀，茶係大清國最貴，最重要嘅出口貨。因而廣泛種於中國、韓國、日本、印度等地。\n種茶.\n中國.\n唐茶廣種於中國，黃河以南都有種，當中以華東最出名。北緯二十八度，有一帶山，福建西北有武夷山，盛產黑茶。"}
{"id": "5423", "revid": "2913", "url": "https://zh-yue.wikipedia.org/wiki?curid=5423", "title": "碳", "text": "碳（，）係一種元素，符號C，原子序數6，原子質量單位12.0107(8)。係一種好常見嘅非金屬元素，佢亦都係四價元素。有好多種同素異形體，例如石墨、鑽石（金剛石），仲有人工合成嘅碳60。\n所有生命都有碳，而碳係有機化學之本。佢可以同自己，又同其他元素結合。家下知道有成一千萬種化合物。同氧結合，就係植物生長必要嘅二氧化碳。同氫結合，就係碳氫化合物，收埋響化石然料裏面，亦都係工業必需。同氧同氫一齊結合，就係組成生命嘅一大堆化合物。而佢嘅同位素碳14，佢嘅衰變可以做年代測定。"}
{"id": "5424", "revid": "1512059", "url": "https://zh-yue.wikipedia.org/wiki?curid=5424", "title": "咖啡", "text": "咖啡又寫做㗎啡、架非，係一款飲品。將咖啡豆烘熱後顏至粉碎再沖水而成，有熱有凍任君選擇。"}
{"id": "5426", "revid": "126440", "url": "https://zh-yue.wikipedia.org/wiki?curid=5426", "title": "薯仔", "text": "薯仔（；學名：\"\"），係茄科茄屬一種多年生嘅草本植物。原產地喺祕魯同玻利維亞嘅安第斯山脈，而家喺全球各地都可以搵到。佢既係安第斯文化嘅一部份，又有「萬能作物」同「第三麵包」嘅名。\n名.\n薯仔有好多個名，除咗粵語常用嘅「薯仔」之外，中華地方常用嘅名包括「馬鈴薯」、「洋芋」、「土豆」等等。\n史.\n薯仔原本產自南美洲，係響16世紀由歐洲人將佢哋帶返歐洲。幾百年嚟薯仔係歐洲人嘅主要糧食。19世紀喺愛爾蘭薯仔田大失收，就餓死咗好多人。\n薯仔大概響17世紀先至傳入中國，一般都係響內陸地區培植。薯仔響中國主要係做餸，唔當係主糧。\n形態.\n呢種植物嘅莖係帶三角形嘅有毛品種；地下塊莖有圓形、卵形和橢圓形；外皮有紅色、黃色、白色同紫色；樹葉係互生、奇數羽狀複葉；花有白、紫、粉紅、紅等色。\n適應環境.\n呢種植物鍾意喺比較凍同乾燥嘅天氣嗰度生，但佢唔禁強光同高溫天氣。\n用途.\n薯仔含有大量嘅碳水化合物，同時重含有蛋白質、礦物質、維他命等等，而營養價值係胡蘿蔔嘅2倍、大白菜嘅3倍，番茄嘅4倍，尤其係維他命C比較多。既可以當做主糧，又可以當做蔬菜食用。但人通常食嘅係塊莖，而唔係佢嘅根。另外，薯仔重可以用嚟整澱粉、酒精、糊精、葡萄糖；甚至可以整橡膠、電影菲林、人造絲、香水等好多種工業品。\n品種.\n馬鈴薯喺原產地就有幾百個品種，喺世界各地又不斷咁培養新品種，所以目前全世界就有幾千個品種，有含澱粉比例較高嘅，有適合作為主食嘅，亦都有適合作為蔬菜食用嘅。\n種植同食用注意事項.\n呢種植物雖然有好多營養價值，但唔係諗住做乜就做乜："}
{"id": "5428", "revid": "14", "url": "https://zh-yue.wikipedia.org/wiki?curid=5428", "title": "馬鈴薯", "text": ""}
{"id": "5429", "revid": "42683", "url": "https://zh-yue.wikipedia.org/wiki?curid=5429", "title": "德蘭修女", "text": "德蘭修女（，真名，），又叫做加爾各答嘅聖德蘭（），係阿爾巴尼亞天主敎修女。佢響印度加爾各答嘅工作，令佢成為世界名人。\n2003年10月，佢俾教宗約望保祿二世宣福，2016年9月俾教宗方濟各封聖。"}
{"id": "5430", "revid": "14", "url": "https://zh-yue.wikipedia.org/wiki?curid=5430", "title": "真福德蘭修女", "text": ""}
{"id": "5431", "revid": "14", "url": "https://zh-yue.wikipedia.org/wiki?curid=5431", "title": "加爾各答嘅德蘭修女", "text": ""}
{"id": "5433", "revid": "158703", "url": "https://zh-yue.wikipedia.org/wiki?curid=5433", "title": "以色列", "text": "以色列（，，），正式叫以色列國（，），係一個西亞國家，喺地中海東南邊。呢個國家多數人口係猶太人，仲有一部分阿拉伯人。行議會制民主。國際社會普遍承認以色列嘅首都係特拉維夫。以色列自稱耶路撒冷係佢哋嘅實際首都，但國際社會唔承認呢個講法。\n摩洛哥、西撒哈拉、阿爾及利亞、突尼西亞、蘇丹、索馬里、科摩羅、阿拉伯半島、黎巴嫩、敘利亞、約旦、阿富汗、巴基斯坦、孟加拉、不丹、馬來西亞，以及印尼、北韓都唔承認佢係個獨立主權國。古巴同伊朗曾經承認佢係個獨立國，但先後喺1949年4月18號（古巴）同2019年1月20號（伊朗）取消咗。而委內瑞拉、毛里塔尼亞、馬里同尼日爾甚至切斷同佢之間嘅外交關係。\n體育方面，佢立國之後雖然一直喺亞洲區，代表過以色列國家隊攞過1964年亞洲盃冠軍，重參加過1970年FIFA世界盃；喺1967、1969同1971年嘅亞洲冠軍聯賽（而家係亞洲冠軍盃），特拉維夫馬卡比同特拉維夫夏普爾亦先後攞過冠軍。佢雖然一直都有參加過亞運，但因佢嘅政治因素而冇參加過1962年同1978年亞運，重喺1976年7月份開嘅亞洲運動協會入面投票通過，成功將以色列趕出亞洲區。之後一直都冇再參加亞洲區啲賽事，直到2015年先至加入歐洲區而繼續參加賽事。\n詞源.\n喺英國廿八年嘅管治下，成個地區都叫做巴勒斯坦（希伯來話:[פלשתינה [א״י，'Palestine [Eretz Israel]'）。國家喺1948年獨立嗰陣，正式採用咗「以色列國」（State of Israel；希伯來話:מְדִינַת יִשְׂרָאֵל，；阿拉伯話：دَوْلَة إِسْرَائِيل，）作為國家名。當時曾經考慮嘅第啲國名選項包括「以色列之地」、錫安同埋猶地亞，都被拒絕咗。喺獨立後頭幾個禮拜，外交部長摩西．夏里特（希伯來話：משה שרת，Moshe Sharett）宣佈政府揀咗用「以色列國公民」呢個詞嚟形容以色列公民。\n歷史上「以色列之地」同埋「以色列嘅孩子」呢啲名分別用嚟指聖經入面嘅以色列王國同整個猶太人。\n「以色列」呢個名（希伯來話：ישראל, ישראיל,；希臘文：Ἰσραήλ，）係指族長「雅各」。根據希伯來聖經，當雅各成功戰勝主嘅天使之後，上帝畀咗「以色列」呢個名雅各。雅各嘅十二個仔成為咗猶太人嘅祖先，又叫「以色列嘅十二個支派」同埋「以色列嘅孩子」。雅各同佢啲仔一齊住喺迦南，但由於飢荒被迫移居埃及住咗四代共430年。直到出埃及記，雅各個玄孫摩西帶領猶太人出埃及返迦南。最早提及「以色列」呢個詞嘅考古文物，係古埃及嘅麥倫普塔赫石碑（可追溯到公元前13世紀末）。\n呢個地區亦被稱為聖地，係所有亞伯拉罕宗教（包括猶太教、基督教、伊斯蘭教同埋巴哈伊信仰）嘅聖地。多個世紀以嚟，呢個領土以各種各樣嘅名而聞名，包括迦南、賈傑、撒馬利亞、猶太、耶胡德、愛達荷、敘利亞巴勒斯坦同埋南部敘利亞。"}
{"id": "5454", "revid": "23434", "url": "https://zh-yue.wikipedia.org/wiki?curid=5454", "title": "南美洲", "text": "南美洲（），又叫南阿美利加洲，簡稱南美，係響西半球同南半球嘅大洲。西面係太平洋，東面係大西洋，北面係加勒比海。北美洲響佢嘅北面。\n無論南美定北美，個名都係來自一個人名Amerigo Vespucci。佢係第一個歐洲人認為南北美洲都唔係東印度，而係新大陸。\n南美洲面積有成1784萬平方千米。佔地球百份之三點五。2005年人口估計有成3億7100萬。南美洲面積嚟講排第四，響亞洲、非洲同北美洲之後。人口嚟計就排第五，響亞洲、非洲、歐洲同北美洲後面。\n國家同地區.\n以下列出南美洲所有國家同地區：\n地理.\n安第斯山脈.\n南美洲嘅西面有世界最長嘅山脈安第斯山脈，有成7000公里咁長，由南至北橫跨7個國家：委內瑞拉、哥倫比亞、厄瓜多爾、秘魯、玻利維亞、阿根廷同智利。最高嘅山峰係阿空加瓜山（Cerro Aconcagua），亦係南美洲最高嘅山峰，有6960米高。\n亞馬遜盆地.\n南美洲嘅東北面有亞馬遜盆地，裏面嘅亞馬遜河流域，屬於熱帶雨林氣候，有世界最大嘅熱帶雨林。"}
{"id": "5455", "revid": "14", "url": "https://zh-yue.wikipedia.org/wiki?curid=5455", "title": "南阿美利加洲", "text": ""}
{"id": "5456", "revid": "14", "url": "https://zh-yue.wikipedia.org/wiki?curid=5456", "title": "南美", "text": ""}
{"id": "5457", "revid": "14", "url": "https://zh-yue.wikipedia.org/wiki?curid=5457", "title": "北美", "text": ""}
{"id": "5458", "revid": "53354", "url": "https://zh-yue.wikipedia.org/wiki?curid=5458", "title": "地震", "text": "地震（earthquake）係突然將地表儲起嘅位能放出來嘅現象，而能量係用地震波形式放出來。喺地球表面，好多嘢都會搖動，地面會移動，有時重會有海嘯。呢啲現象好多時都會整死人，財物亦都會受損。\n地震可以係天然，又可以係人為。一般嚟講，只要有地震波，就叫做地震。\n一般地震都有震級，而且有凈得唯一數字，但可以有好多個烈度。\n成因.\n地震產生之所以發生，係因為地殼喺板塊運動嘅過程中累積應力，當地殼無辦法繼續累積應力嘅時候，地殼就會破裂，釋放出地震波，令地面發生震動，地震可由地震儀透過對地震波嘅觀察來量測，地震震級表示地震所釋放出來嘅能量大小，地震烈度指地震喺嗰度造成嘅震動程度，地震嘅發生處稱為震源，佢嘅投影至地表嘅位置為震央。\n地震先兆.\n地震到依家仲未可以準確預測到發生時間，但係通常喺地震發生前會有一啲自然現象，特別係較大嘅地震發生之前會有各類異常現象，分咗宏觀先兆同微觀先兆。前者可以由人感官直接覺察，例如動植物、地下水等異常以及地光、地鳴等。後者唔可以用人嘅感官直接擦覺，需要用專業儀器先可以測出，例如地形變、地磁場、重力場、地溫梯度、地應力嘅異常同埋氡氣異常等。對地震先兆嘅觀察同監測仍然係地震短期嘅預報重要手段。"}
{"id": "5460", "revid": "14", "url": "https://zh-yue.wikipedia.org/wiki?curid=5460", "title": "新西蘭", "text": ""}
{"id": "5461", "revid": "14", "url": "https://zh-yue.wikipedia.org/wiki?curid=5461", "title": "鳥施崙", "text": ""}
{"id": "5462", "revid": "1795801", "url": "https://zh-yue.wikipedia.org/wiki?curid=5462", "title": "安徒生", "text": "安徒生（，）係丹麥作家兼詩人，以佢嘅童話最出名。\n《國王的新衣》、《賣火柴嘅細路女》、《人魚公主》、《醜小鴨》等等。\n童話作品.\n佢嘅出名作品包括"}
{"id": "5464", "revid": "198513", "url": "https://zh-yue.wikipedia.org/wiki?curid=5464", "title": "天", "text": "天（），或者天空（），就係指響地面向上望，見得到嘅大氣層同外太空。雀、飛機、紙鳶都會當係天度飛。天空日頭會變藍，係由日光響大氣散射而成。而夜晚就黑晒。成個宇宙會現出來。挨晚，日出，會經過變橙紅呢個過程，都係大氣散射而成。\n唐字.\n天原本指顛，即係頭殼頂。甲骨文代表人正立嘅大字，頭上加個方格強調顛頂。天同大字形混用。後尾金文、篆文變做一橫。由頭頂最高引伸做至高無上嘅天。\n部首.\n《說文解字》歸佢入一部，《康熙字典》就歸佢入大部。\n讀音.\n天中古讀他前切，平，先韻，透。上古真部。\n傳統同哲學.\n廣東人叫天做天公。哲學嘅天係非人格化嘅最高主宰。"}
{"id": "5465", "revid": "14", "url": "https://zh-yue.wikipedia.org/wiki?curid=5465", "title": "天空", "text": ""}
{"id": "5466", "revid": "219232", "url": "https://zh-yue.wikipedia.org/wiki?curid=5466", "title": "Linux", "text": "Linux係一種電腦作業系統同埋佢嘅內核嘅名。佢亦係自由軟件同開放原始碼發展之中最出名嘅例子。\n嚴格嚟講，Linux呢個詞本身齋表示Linux核心，但係實際上大家已經慣咗用Linux嚟形容成個基於Linux核心，同埋使用GNU 工程各種工具同資料庫嘅作業系統（即GNU/Linux）。基於呢啲組件嘅Linux系統叫做Linux發行版。一般嚟講，一個Linux發行套件包含大量嘅軟件，比如軟件開發工具，資料庫，Web伺服器（好似Apache），X Window，桌面環境（比如GNOME同埋KDE），辦公套件（比如OpenOffice.org），等等。\nLinux核心最初係為英特爾386微處理器設計嘅。而家Linux核心支援由個人電腦去到大型主機甚至包括嵌入式系統在内嘅各種硬件設備。\n喺開始嗰陣，Linux只係個人狂熱愛好嘅一種產物。但係而家，Linux已經成為咗一種受到廣泛關注同支持嘅一種作業系統。包括IBM同惠普在內嘅一啲電腦業巨頭亦都開始支持Linux。好多人覺得，同其他嘅商用Unix系統以及微軟 Windows相比，作為自由軟件嘅Linux具有低成本、安全性高同埋更可靠嘅優勢。\nLinux 發行版.\nLinux 發行版係種預先整合好Linux核心、GNU架撐同一啲軟件，基於Linux核心嘅作業系統，等用家一裝好就用得。\n大多數都用咗好多GNU軟件，包括shell程序、工具、程序庫、編譯器，仲有好多其他程序，好似Emacs。就係因為噉，GNU計劃嘅開創者理察·馬修·斯托曼博士提議將Linux作業系統改叫GNU/Linux，但係有啲人齋叫佢做「Linux」。\n大多數系統仲包括好似提供GUI界面嘅XFree86之類嘅曾經行喺BSD嘅程序。\n除咗部分專家之外，大多數人都唔會自己裝每一個組件或者自行設定，而係直接用Linux套件。\n歷史.\nLinux內核最初係由芬蘭人尼紐·拖華特（Linus Torvalds）喺赫爾辛基大學返學嗰陣出於個人愛好而編寫。最初嘅設想中，Linux係一種類似Minix嘅一種操作系統。Linux嘅第一版1991年9月喺互聯網發布，隨後喺10月發布第二版。\nLinux嘅歷史同GNU有緊密聯繫。喺1983年開始嘅GNU計劃致力開發一個自由並且完整嘅類Unix操作系統，包括軟件開發工具同各種應用程序。到1991年Linux內核發布嗰陣，GNU已經幾乎整曬除系統內核之外嘅各種必備軟件嘅開發。喺Linus Torvalds同其他開發人員嘅努力下，GNU組件可以喺Linux內核之上運行。成個內核係基於GNU通用公共許可，亦即係GPL（General Public License）嘅，但Linux內核並唔係GNU 計劃嘅一部分。\nLinux標誌同吉祥物係一隻叫Tux嘅企鵝，\"Linux\"嘅註冊商標係Linus Torvalds擁有。噉係因為喺1996年，一個叫William R. Della Croce嘅律師開始向各個Linux發行商發信，聲明佢擁有\"Linux\"商標嘅擁有權，並要求各個發布商畀版稅，呢啲發行商集體進行上訴，要求將個註冊商標重新分配畀Linus Torvalds。\nLinux嘅某啲版本唔使裝就用得，佢哋稱為LiveCD。\n用家.\n傳統嘅Linux使用者一般都要自己裝同埋設置作業系統，相比起其他作業系統使用者，好似微軟Windows同Mac OS嘅用户更加有電腦知識。呢啲使用者有陣會畀人叫做「黑客」或者「極客」（geek）。但係隨住Linux越嚟越流行，越嚟越多原始設備制造商（OEM）開始喺佢哋銷售嘅電腦上面預裝Linux，Linux亦有普通電腦用家，開始慢慢搶佔桌面電腦作業系統嘅市場。同時Linux亦係最受歡迎嘅伺服器作業系統之一。Linux亦都喺嵌入式電腦市場上面擁有優勢，低成本嘅特性令到Linux深受使用者歡迎。用Linux主要嘅成本係移植、培訓同埋學習嘅費用，早期由於識Linux嘅人比較少，呢一方面嘅費用比較高，但呢方面嘅費用已經隨住Linux嘅日益普及同埋Linux上面嘅軟件越嚟越多、越嚟越方便而降低。\nKDE同GNOME等桌面系統令Linux更加似係一個Mac或者Windows之類嘅作業系統，提供完善嘅圖形用户界面，同其他用命令行（指令行，Command Line）界面嘅類Unix作業系統唔同。\n未來軟件界嘅方向.\nLinux作為比較早嘅原始碼開放操作系統，將引領未來軟件發展嘅方向。原因好簡單，就似而家嘅wiki會好快展示出佢嘅魅力。\n基於 Linux 開放源碼嘅特性，越嚟越多大中型企業同政府投入更多資源嚟開發 Linux。現今世界上，好多國家逐漸將政府機構內部門嘅電腦轉移到 Linux，呢個情況仲會一直持續。Linux 嘅廣泛使用為政府機構慳返唔少經費，亦降低對封閉源碼軟件潛在嘅安全性憂慮。目前由Google負責開發嘅Android，作為最多人用嘅流動操作系統（包括智能電話同平板電腦），都係基於Linux。\nLinux嘅英文發音.\n根據Torvalds嘅說法，\"Linux\"嘅發音係同「Minix」押韻。\n參照，「Li」之中「i」嘅發音類似「Minix」之中「i」嘅發音，而「nux」之中「u」嘅發音類似英文單詞「profess」之中「o」嘅發音。依照國際音標應該係['linэks]。\n此外喺有一份Torvalds本人講嘢嘅音頻，音頻內容為「Hello, this is Linus Torvalds, and I pronounce Linux as \"Linux\".」（音頻文件）。\n應用.\n以往，Linux主要被用作伺服器嘅操作系統，但因為平，高靈活性同Unix背景令佢好啱作更廣泛嘅應用。傳統上，以Linux為基礎嘅過去，以Linux為基礎嘅「LAMP（Linux, Apache, MySQL, Perl/PHP/Python嘅組合）」技術，除咗已經喺開發者群體中廣泛流行，佢亦係依家提供網站服務供應商最常使用嘅平台。\n基於佢低廉成本同高度可設定性，Linux經常被應用於嵌入式系統，例如機頂盒、流動電話同流動裝置等。喺流動電話上，Linux已經成為Symbian OS嘅主要競爭者；而喺流動裝置上，就成為Windows CE同Palm OS之外另一個選擇。目前流行嘅TiVo數碼攝影機用咗經過客製化後嘅Linux。此外，仲有唔少硬件式嘅網絡防火牆同路由器，例如部份LinkSys嘅產品，都係用Linux嚟驅動、並採用咗系統提供嘅防火牆同路由功能。\n採用Linux嘅超級電腦亦愈嚟愈多，根據2005年11月號嘅TOP500超級電腦列表，依家世上最快嘅兩組超級電腦都係用Linux作業系統。而喺表列嘅500套系統之中，用Linux嘅佔371組（即74.2%），其中喺頭十位，有7組喺用Linux嘅。\n2006年開始發售嘅SONY PlayStation 3都用Linux。Sony曾經為佢哋嘅PlayStation 2推出過一套叫PS2 Linux嘅DIY組件。至於遊戲開發商雅達利（Atari）同id Software，都有為旗下遊戲推出過Linux桌面版本。此外，Linux Game Publishing亦有專門為Linux平台撰寫遊戲，並致力將其他喺Windows平台編撰嘅遊戲程式碼轉攜至Linux平台，並為轉攜遊戲提供使用授權。\n而一個打算對所有生活喺發展中國家嘅細路提供手提電腦嘅名為「每孩子皆有一部手提電腦」（OLPC）嘅項目，正係用Linux作為預設嘅作業系統。\nLinux發行版.\nLinux發行版（Linux distribution）指嘅就係啲人通常講嘅「Linux操作系統」，佢可能係由一個組織，公司或者個人發行嘅。通常Linux發行版有齊Linux內核，將整個軟件安裝到電腦嘅一套安裝工具，各種GNU軟件，其他嘅一啲自由軟件，喺一啲特定嘅Linux發行版亦有一啲專有軟件。\n一啲特定發行版嘅截圖。"}
{"id": "5470", "revid": "208824", "url": "https://zh-yue.wikipedia.org/wiki?curid=5470", "title": "太陽能", "text": "太陽能係指響太陽光攞能源。太陽能係好傳統嘅能源，但係發達國家咁重視係十九世紀嘅事。因為化石燃料愈來愈少，用環境成本又高，太陽能開始變得吸引。響山旮旯地方，同太空，好多地方都用太陽能。"}
{"id": "5471", "revid": "209602", "url": "https://zh-yue.wikipedia.org/wiki?curid=5471", "title": "荒漠", "text": "荒漠係一塊好少落雨嘅地。一般來講一年降雨量少過250毫米。荒漠相對濕地嚟講係難生存。荒漠生物多樣化都幾高，動物會匿埋喺地底保濕。\n地球有五分一嘅地係荒漠，一般都係喺內陸地區，好似亞洲中部（即係中國新疆、伊朗嗰啲地方）同埋非洲嘅撒哈拉沙漠就係例子。呢啲內陸地方冇乜濕潤空氣，亦都無海風補充番啲濕氣，所以比較乾燥。\n世界上最大嘅荒漠係南極洲。如果唔計極地荒漠，最大荒漠就係撒哈拉沙漠，亦係最大沙質荒漠。"}
{"id": "5473", "revid": "119909", "url": "https://zh-yue.wikipedia.org/wiki?curid=5473", "title": "南極", "text": "南極（）係地球最南嘅一點，又叫南極點，係南緯90°嘅點，喺方向上係「真南」。喺呢一點上所指向嘅任何方向都係北方。"}
{"id": "5474", "revid": "119909", "url": "https://zh-yue.wikipedia.org/wiki?curid=5474", "title": "北極", "text": "北極（）係地球最北點。亦叫做北極點，係北緯90°嘅點，喺方向上係「真北」。喺呢一點上所指向嘅任何方向都係南方。\n成個北極都屬於北冰洋，北極係喺結咗冰嘅海水上面。"}
{"id": "5475", "revid": "2913", "url": "https://zh-yue.wikipedia.org/wiki?curid=5475", "title": "河", "text": "河（），或者江（），係天然水道。河嘅源頭可以係湖，泉又或者幾條涌。由源頭開始，河向低流，一般都會到達大洋。而河口，就係佢最低嘅地方。\n河水一般會響河道上面，響兩河岸中間嘅河床上面。雨水會經河走去海洋。一啲涌或者細河，如同大河會合，就叫做支流。\n響古代中國，佢唔係叫河或江，只會叫水（）。而河係指黃河，叫河水。而江係指長江，叫江水。其他大嘅重有渭水。後來用嚟指中國同周圍大河，好似黑龍江、珠江等等。而外國翻譯嘅大河名就大部分叫河，好似恆河、密西西比河，少數外國大河叫江，如伊洛瓦底江。\n形成.\n通常河流都係由山脈嘅地下水湧出嚟嘅。地下水一直向山坡向下流，一直流到大海，咁樣河流就形成。\n以下係世界主要河流嘅源頭："}
{"id": "5477", "revid": "214787", "url": "https://zh-yue.wikipedia.org/wiki?curid=5477", "title": "沙地阿拉伯", "text": "沙地阿拉伯（，），又叫沙特阿拉伯（），全名沙地阿拉伯王國（），係阿剌伯半島上最大國。佢西北係約旦，北面同東北係伊拉克，東面係科威特、卡塔爾、巴林、阿聯酋，東南係阿曼，南面係也門，波斯灣喺東，紅海喺西。佢係兩座聖廟之地，兩就指係麥加同麥地那，回敎兩個最神聖嘅地方。\n政區.\n沙地阿拉伯分咗13個省（\"mintaqah\"，復數：\"mintaqat\"）：\n經濟.\n沙特阿拉伯經濟以石油為支柱，石油產業嘅收入佔全國總收入大約75%，GDP嘅40%，以及出口收入嘅90%。\n地理.\n沙地阿拉伯佔阿拉伯半島大約80%領土。沙特同阿聯酋、阿曼同也門接壤嘅大部分地區無明確邊界，所以實際面積不詳。政府估計面積係2,217,949平方公里，而其他可信嘅估計都係介乎213萬9千7百平方公里至224萬平方公里之間。全國只有少過1%嘅土地適合耕種。\n地形.\n沙特大部分大區係高原，地勢由西向東成階梯狀傾斜，西部除咗紅海沿岸有狹窄嘅平原之外，其他都係高原高山區，西南嘅希賈茲山脈有大約海拔3000米高；中部係納季德高原；東部有平原，東部沿海灣有珊瑚礁。\n氣候.\n沙特西部高原屬地中海氣候。其他廣大地區屬於熱帶沙漠氣候，日夜溫差比較大，除咗沿海地區相對濕度較高之外，一般炎熱乾燥。"}
{"id": "5479", "revid": "227987", "url": "https://zh-yue.wikipedia.org/wiki?curid=5479", "title": "地殼", "text": "地殼（）就係行星最出面嘅圈層，屬岩石圈嘅一部份。地殼密度係輕過下面。\n地球地殼.\n喺古代嗰時嘅全中華地區入面，成日用「天高地厚」呢四個字嚟形容天地嘅大細。不過由於嘅科學技術喺度唔停噉發展，呢個難題一早就解決咗。喺地球嘅地殼厚度方面，喺地球唔同嘅地方都有唔同。有啲地區就好厚，而有啲地區就好薄，其中大陸嘅地殼同海洋嘅地殼就差咗好遠。最厚嗰度就係青藏高原，厚度可以去到60–80公里。最薄嗰度係太平洋地區，得4–7公里。而海陸地殼嘅平均厚度先至差唔多33公里，淨係佔咗地球嘅1/200半徑。如估整一隻雞蛋咁大嘅地球儀，蛋殼係重厚過地殼。\n構成.\n雖然話地殼都好薄吓，但佢嘅上下層組成嘅嘢都唔一樣。其中地殼上邊係由密度比較細、比重比較輕嘅花崗岩組成，入面都係啲Si同Al元素，所以呢埐就嗌咗「硅鋁層」。而地殼下邊係由密度比較大嘅、比重比較重嘅玄武岩組成，入面都係啲Mg、Fe同Si元素，所以呢埐就嗌咗「硅鎂層」。不過喺大洋底由於地殼本身就好薄，所以佢凈係有硅鋁層而冇硅鎂層。另外，喺地殼最上面重有啲冇咁厚嘅沉積岩、沉積變質岩同埋風化泥而整成嘅地殼表皮。\n地殼嘅資源.\n喺地殼嗰度收埋咗好多嘅礦床資源響度，其中Au、Ag、Cu、Fe、Sn、W、Mn、Pb、Zn、Hg、煤、石油等，都係人類嘅物質文明入面，必須要有嘅資源。"}
{"id": "5482", "revid": "152047", "url": "https://zh-yue.wikipedia.org/wiki?curid=5482", "title": "阿爾巴尼亞", "text": "阿爾巴尼亞（），正式叫阿爾巴尼亞共和國（）係歐洲巴爾幹半島西南部一個國。佢西北面係黑山，北面係科索沃，東面係北馬其頓，而南面係希臘。西面係阿德里亞海，而西南面係愛奧尼亞海。阿爾巴尼亞呢個國家名，係由英文譯過來。\n阿爾巴尼亞喺1912年11月28號自鄂圖曼帝國獨立，第二次世界大戰期間俾納粹德國同意大利嘅軸心國所佔領，戰後嘅1946年成為社會主義共和國（即阿爾巴尼亞社會主義人民共和國）。1989年尾開始受到東歐劇變嘅浪潮影響，1991年起阿爾巴尼亞開始改行民主政制。1992年改用而家嘅國家名（阿爾巴尼亞共和國）。1997年阿爾巴尼亞發生阿爾巴尼亞社會黨同阿爾巴尼亞民主黨人之間嘅內戰，最終被聯合國維持和平部隊所平息。2009年阿爾巴尼亞正式成為北約成員國。2014年阿爾巴尼亞獲接納為歐盟候選國。"}
{"id": "5484", "revid": "259", "url": "https://zh-yue.wikipedia.org/wiki?curid=5484", "title": "昂坪360", "text": "（）係香港大嶼山上一條吊車綫，駁埋東涌同昂坪。佢喺2006年9月18號通車，係世界最大規模嘅吊車系統，亦係繼香港海洋公園之後香港第二個吊車系統。\n昂坪360係地鐵有限公司（而家係港鐵公司）所有。呢個系統原本係由地鐵公司同埋澳洲Skyrail-ITM合組嘅香港Skyrail公司管理，但昂坪360喺2007年6月11號出現事故，間公司就喺同年9月18號俾地鐵收購。而昂坪360喺嗰單嘢之後一直停駛，直到2007年12月31號先至重開。\n昂坪360嘅現任董事總經理係邵信明。\n佢個名.\n最初香港地鐵將個系統叫做「東涌旅遊吊車」，但係官方名稱依家已經改咗做「昂坪360」。個名入面嘅「360」，係可以畀客坐吊車，望勻一個圈 360 度角，即係一眼睇晒大嶼山嘅風景。後尾官方將吊車改叫纜車。\n工程同埋試車.\n吊車工程喺2004年2月展開。吊車系統原本喺2006年6月24號投入服務，但係因為吊車喺6月17號試車嗰陣時出事唔郁，當局就宣布押後開幕日期。7月29號同埋7月30號，地鐵同九鐵嘅員工試坐吊車，機電工程署講話試車情況大致順利。喺颱風派比安8月吹襲香港嗰段時間，損毀咗部分吊車設施，不過都算輕微，但係開幕又要推遲。之後8月30號，昂坪吊車又開始畀人試坐，一直係咁試到9月5號，情況都算順利。因為咁，昂坪市集嘅商戶之間，重諗住吊車會喺9月11號或者9月13號通車添。\n因為吊車工程有唔少阻滯，唔少地鐵公司有份搞呢個工程嘅人都辭職唔撈。而東涌站亦都發現石屎有裂紋，不過最後都有補救到。\n最後喺9月18號下晝 1 點鐘，昂坪360正式通車。地鐵工程總監柏立恆，同埋昂坪360常務董事高德偉，一齊主持開幕儀式。\n事故.\n吊車跌落山.\n昂坪360嘅一架吊車喺2007年6月11號返廠途中，連埋吊臂甩咗鋼纜，跌咗超過五十米，落下面山坡海邊嘅草叢，車廂爛曬。好彩嗰陣已經收車，冇載客。件事起因未知。呢件事發生之前一個星期左右，昂坪360先至啱啱做完週年檢查。當局喺事發三個鐘後，緊急召開記者會，宣佈吊車無限期停駛，直至調查完同運作安全確保到。\n昂坪360去到2007年12月31號先至重開。\n啤令唔正常損耗.\n昂坪360喺2012年1月25號下晝因技術問題停駛，八百幾個搭客喺氣溫得幾度嘅環境半天吊，事後昂坪360宣佈停駛十日做檢查。2月3號，昂坪360宣佈單嘢係因為機場島轉向站嘅滑輪組件嘅啤令有唔正常損耗，預計要再停駛兩個月去換晒全線七組啤令。\n車站一覽‧接駁路線.\n! width=125 | 車站套色同埋名\n! width=100 | 喺邊區\n! width=275 | 車站接駁\n! width=150 | 啟用日期"}
{"id": "5492", "revid": "1549683", "url": "https://zh-yue.wikipedia.org/wiki?curid=5492", "title": "李蘊", "text": "李蘊（，）係香港樂隊Cream嘅其中一名成員，舞蹈組合Loving Girls嘅隊長同埋原本打算喺2007年正式加入樂壇Ice Band嘅鼓手。13歲正式加入樂壇。\n李蘊喺商場舉辦嘅歌唱比賽攞第四，俾現任經理人Peter Chiu睇中簽約成為輝皇娛樂旗下歌手，之後更加成為亞洲鼓王Don Ashley嘅徒弟。\nCream喺2006年8月演唱會後暫時分開，因為Hilda要去愛爾蘭讀書，而Carpo要專注響學業方面。Renee喺2007年10月19號出席一個電台節目叱咤樂壇訪問嘅時候宣佈自己已經獨立發展，同時推出第一首自己嘅歌《無心對峙》，重拍咗第一齣戲《第一誡》。\n李蘊喺2016年1月喺海南同圈外人羅章冠擺喜酒，同時宣佈佢哋經已喺前一年6月結咗婚。\n《壹本便利》性感照事件.\n刊登風波.\n2006年6月17號李蘊媽咪同埋經理人陪李蘊，上晝去到壹傳媒總部化妝。下晝就跟專車去大埔烏蛟騰影相。四日後，6月21號第752期《壹本便利》就登咗嗰日拍嘅李蘊濕身相，加上誇張標題，引起唔少日注意，有部份人第一日就去影視及娛樂事務管理處投訴，第一日就有成10單。之後一日，6月22號投訴去到44單，而觀塘重案組因懷疑涉及兒童色情，介入做刑事調查。李蘊嘅經理人公司輝皇娛樂話雜誌嘅內容唔係真嘅，而且相係畀人加工過，重向《壹本便利》發出律師信追究，要求澄清報道同埋公開道歉。之後兩日，6月23-24號李蘊同埋媽咪終於回應，接受咗《東方日報》嘅專訪，同埋喺新城電台發出聲明，譴責《壹本便利》。不過呢啲投訢唔單止無減弱呢期銷情，反而重吸引唔少人爭住來買。\n刑事起訴.\n到7月12號觀塘重案組做咗初步調查，而影視處收到嘅投訴去到140。再過四個月，11月14號警方調查半年之後，正式落案起訴壹本便利有限公司、《壹本便利》總編輯袁彩玉同埋承印人百樂門印刷服務有限公司，指控佢哋犯咗觸犯《防止兒童色情物品條例》。2007年3月19號，案件喺觀塘法院開審，李蘊嘅媽咪出庭作供。《壹本便利》係第一間傳媒機構被控觸犯《防止兒童色情物品條例》。第二日3月20號裁判官林嘉欣裁定，第752期《壹本便利》6頁刊登李蘊濕身照片嘅內容，其中4頁涉及控罪嘅表面證供成立。到下過月，4月16號裁判官指案中疑點重重，照疑點利益歸於被告嘅原則下，裁定案中被告罪名唔成立。（案件編號：KTCC 7416/06）\n相關事件.\n2006年8月30號多間傳媒收到一封匿名信，同埋一段聲帶，內容係李蘊經理人、李蘊同埋輝皇娛樂旗下另一名藝人吳筱茵一齊食飯時嘅對話。 李蘊話，聲帶中嘅女仔並唔係佢自己，而李蘊經理人更嚴正聲明，有關聲帶係經過移花接木，唔排除就事件報警求助。 另外一個月後，9月15號李蘊嘅屋企人同埋經理人同時收到有刀片嘅恐嚇信，相繼報警，李蘊經理人相信事件屬嚴重惡作劇，兩案已經合併交咗畀中區警署偵緝人員調查。\n聲明.\nRenee嘅阿媽6月24號喺新城電台粵港越流行節目時段裏面發出下面嘅聲明：「6月16號我接到《壹周刊》嘅電話，約咗Renee喺6月17號影一輯陽光少女嘅專輯同埋做訪問，嗰日上晝11點半，我同Renee到咗壹傳媒嘅大廈門口，有個女記者帶咗我哋到化妝室化妝、整頭，並攞咗兩套衫畀我睇，我覺得冇問題。之後跟佢哋到大埔某地方影相，嗰日天氣好熱。Renee換衫時，我發現多咗3套有少少性感嘅衫，我即時拒絕。佢哋卻不停游說，話唔性感同埋影出來好靚，影相時又不停喺Renee身同頭上噴水，指出來效果好些，如果唔好會唔刊登。想唔到之後喺不知情下，相片喺《壹本便利》刊出，效果既唔健康又被加工，內文亦歪曲事實，好負面，對我同女兒好大傷害。吸收咗今次大教訓，令我認識到部分傳媒嘅操守道德有問題。而家經理人公司會採取法律行動追究，所以我哋唔方便回答問題，以免影響法律程序。我希望呢事件快啲完，傳媒唔好騷擾小朋友。」\n參考.\n注意：以下引用咗嘅報章標題，可能有唔中立嘅描述。但係根據可供查證原則，仍然詳列喺下面："}
{"id": "5499", "revid": "13", "url": "https://zh-yue.wikipedia.org/wiki?curid=5499", "title": "尼奧寵物", "text": ""}
{"id": "5511", "revid": "23434", "url": "https://zh-yue.wikipedia.org/wiki?curid=5511", "title": "山", "text": "山（）係響某個範圍裏面，同周圍比，個地勢明顯突出地形。\n山無一定客觀定義，亦都有好多種唔同叫法。唔係好斜嘅山叫丘/邱（）或者岡/崗（）。山尖會叫做峯/峰（）。山矮會畀人叫做小山/山仔，山高係高山，得人敬拜嘅高山則嗌做嶽/岳（），譬如有五嶽。而連綿嘅會叫做嶺（）。當啲山聚埋一齊時，會構成山脈。\n島.\n舊時唐山海疆，海上嘅島，都會叫洲或者山。通常係海上可以一眼睇到邊際，先會當係島。"}
{"id": "5513", "revid": "143999", "url": "https://zh-yue.wikipedia.org/wiki?curid=5513", "title": "海", "text": "海（）係地球（或者一粒行星）表面裝住大量鹹水嘅地形，多數連住大洋，當中鹹水係指鹽嘅濃度高過 3.5% 嘅水－每 1 公升嘅鹹水就有超過 35 克咁多嘅鹽喺裏面。\n海覆蓋住地球大約 71% 嘅面積，而且深度不一：近陸地（地球表面冇俾水覆蓋嘅地方）嘅海好多時都好淺水，得嗰幾米深，但離陸地遠啲嘅海就可以深得好交關，例如位於太平洋西部嘅馬里亞納海溝（Mariana Trench）噉，馬里亞納海溝某啲地方據探測有成超過 10 公里咁深－相比之下，廣州周大福金融中心大約係 530 米咁高，即係話兩棟周大福金融中心疊埋一齊就大約係 1 公里多少少，而馬里亞納海溝嘅最高深度係呢個數值嘅大約 10 倍左右。\n生命.\n海同海邊嘅環境特性往往都會對生物嘅生存同進化造成具體嘅影響。舉個例說明，海洋生物嘅一個出名特點係少兩棲類（學名：\"Amphibia\"）－兩棲類嘅例子有青蛙，呢個綱嘅動物其中一個特性係啲皮膚有高嘅滲透性，容易俾水或者鹽等嘅物質通過，而通常係鹽會由鹽多嗰邊擴散過去鹽少嗰邊；噉即係話一旦隻兩棲類浸入鹹水，身體（鹽少嗰邊）就會勁俾海水（鹽多嗰邊）嘅鹽入侵；跟住呢樣嘢就會造成隻兩棲類動物體內鹽嘅濃度高得滯，並且搞到佢哋體內嘅化學過程失衡，最後引致死亡。因為噉，絕大多數嘅兩棲類都頂唔順鹹水，而自自然然海洋生物學啲研究對象基本上係冇兩棲類咁滯。由呢個例子可見，海洋嘅環境會對生物造成某啲獨特－第啲環境唔會有－嘅挑戰。"}
{"id": "5516", "revid": "76684", "url": "https://zh-yue.wikipedia.org/wiki?curid=5516", "title": "湖", "text": "湖（粵拼：wu⁴）係畀陸地包圍住水嘅地形。大部份嘅湖都淡水，而咁啱多數嘅湖都響北半球高緯度嘅地方。大湖有時會叫內陸海，而細海又畀人叫湖。\n湖唔係成日有水，有時要到雨季先有好水，其他時候可能乾晒。亦有啲湖係人工整出來，畀發電廠，供水，或者消閒活動用。"}
{"id": "5518", "revid": "259", "url": "https://zh-yue.wikipedia.org/wiki?curid=5518", "title": "地", "text": "地（粵拼：dei⁶）或者叫陸（粵拼：luk⁶）同陸地（粵拼：luk⁶ dei⁶），係地球上無畀嘅水冚住嘅地方。文言有時都會叫做土，而一塊地亦都可以叫土地。地有好多唔同形狀，地面亦有唔同高低平斜大細，造成唔同嘅地形。\n地對於人來講亦都係可以擁有嘅嘢之一，一個人或者一班人劃一塊地，擁有嘅佢，控制呢塊地上面嘅嘢，咁呢塊地就係領地。"}
{"id": "5520", "revid": "14", "url": "https://zh-yue.wikipedia.org/wiki?curid=5520", "title": "陸地", "text": ""}
{"id": "5521", "revid": "214935", "url": "https://zh-yue.wikipedia.org/wiki?curid=5521", "title": "燈", "text": "燈係指用來照嘢嘅架生。家下燈通常用電來發光，所以呢類燈又叫電燈。而古代嘅中國就係靠燒燈油之類嘅燃料，用一條布線捲成嘅燈芯去吸取燈油嘅原理，再用火點着條燈芯嚟照明，稱為油燈。\n燈嘅種類.\n燈有好多種，但唔係話叫做燈嘅都係用嚟照明，有啲所謂「燈」其實係有第二啲用途；\n好似喺中國古時有一種叫孔明燈，係利用熱氣上升嘅原理，喺紙罩入面點火，咁支燈就會慢慢升高（即係熱氣球嘅原理）；但係孔明燈主要係用嚟慶祝同埋打訊號用，好少用嚟照明。\n又有一種叫本生燈（\"Bunsen Burner\"），一邊有條燃氣管接駁，另一邊向上嘅噴咀就將燃氣變成火頭，係用嚟做實驗時嘅燃燒工具；好明顯佢亦都唔係用嚟照明嘅燈。\n至於神話傳說嗰啲一捽就會有巨人走出神燈嘅虛構嘢，或者形容一個人係「燈神」。"}
{"id": "5523", "revid": "216154", "url": "https://zh-yue.wikipedia.org/wiki?curid=5523", "title": "荃灣", "text": "荃灣係香港新界一個市區地方，係人口密集嘅新市鎮。以前叫淺灣。距離新安縣城南頭九十幾里。有好多城入面嘅名人，包括陳偉業、龍緯汶、林超榮，都住喺荃灣。\n歷史.\n根據香港市政局出版嘅《香港文物》呢本書，荃灣區裏面嘅柴灣角發現過漢代文物。\n荃灣原本係海灣，初時叫淺灣，皆因佢灘邊水淺之故。水上人、本地人同客家人都聚居响度，因此近岸處設有墟市。因為近水，又係新界北向南走其中一條要道，有唔少人往來。\n淺灣雖然較為偏僻，不過因為有大宋皇帝趙昰走難，所以亦都留名清史。幾本史書都有記低呢事，包括《填海錄》、《厓山集》、《宋史新編〉、《南宋史》。丁丑年九月到趙昰由走佬來淺灣，十月或者十一月元朝元帥劉深帶舟師到來淺灣。而另有傳說劉深係由城門一路攻入淺灣，而鄉民就起石城打擋元軍，所以叫城門。張世傑打劉深打輸咗，就帶埋趙昰出海去秀山，即係後尾嘅虎門。\n清初，大清軍打南明打到落來荃灣，城門谷有南明李萬榮掛住永曆年號，據針山石城抗清。\n明末清初，呢度已經叫做荃灣約。後尾有人改寫做全灣約。\n荃灣有過另一個名，叫賊灣，家下嘅藍巴勒海峽以前叫三百錢，皆因佢以前有海賊，要收三百錢先可以過海。\n地理.\n荃灣位於大帽山以南，東南面向住藍巴勒海峽，喺青衣島嘅對面岸，後嚟借用咗鄰近地方嘅名嚟命名。喺1950年代，荃灣面積大約有 0.5 平方公里（只係計入面）。喺嗰陣時，荃灣西部（即係柴灣角到木棉下一帶）嘅海岸線係喺青山公路，而東部（即係木棉下到鹹田一帶）嘅海岸線就係係而家沙咀道。喺填海之前，荃灣有一個海角名，叫做，而嘅舊址、鱟地坊、大屋圍、部分嘅福來邨亦都係喺呢個海角之上。\n當時，港英政府為咗發展荃灣成為一個新市鎮，就喺1950年代開始就喺荃灣度大規模噉樣填海，第一次填海令到柴灣角消失咗。而荃灣嘅海岸線亦都因為填海移到海盛路同埋楊屋道。喺1980年代，介乎德士古道同埋馬頭壩道嘅海域亦都因為填海工程而填咗做陸地。\n喺1990年代，為咗起九廣西鐵（即係而家嘅屯馬綫）嘅荃灣西站，快速公路荃灣路以西嘅海旁再一次填海，喺咁多次填海工程，令到荃灣嘅海岸線拉直，而令到藍巴勒海峽再度收窄，成為咗而家呢個樣。\n時至今日，荃灣嘅版圖得以擴張。根據規劃署嘅法定圖則，「荃灣」喺廣義上係由東面嘅和宜合道近梨木樹邨開始，一直西延伸到油柑頭一帶，而汀九以西到青龍頭一帶嘅地方就係屬於荃灣西地區，而兩者同樣都係屬於香港十八區之中嘅荃灣區。"}
{"id": "5525", "revid": "1640710", "url": "https://zh-yue.wikipedia.org/wiki?curid=5525", "title": "鐵", "text": "鐵（）係元素嘅一種，符號Fe，原子序數26，原子重量55.845(2)。符號嚟自拉丁文。鐵係第八族同第四周期嘅金屬。\n鐵係星體經純核聚變嘅最終產物，唔使靠超新星嚟形成。因為咁，佢係宇宙裏面最多嘅重金屬。人類最早發現嘅鐵正係由外太空撞落地球嘅隕石。\n特性.\n有好強嘅延展性，熔點係攝氏1535度，而沸點則係攝氏三千度左右。所以唔容易提煉。\n鐵好容易同氧產生化學作用，稱之為氧化。鐵製物品成日都生鏽，就係氧化嘅過程。\n鐵又係建造摩天大廈同埋地下鐵路嘅材料，佢可以同其他金屬混合成不銹鋼，工業革命之後喺建築學上得到重大嘅應用。\n鐵喺天文學同埋物理學上面，視為恆星核聚變最終極合成嘅元素，核聚變高核聚變到鐵之後恆星就會失去平衡，開始超新星爆發。\n鐵嘅化學符號係Fe，源自拉丁文名稱「Ferrum」。\n製造.\n鐵一般都係採用冶煉法嚟提煉，以赤鐵礦（Fe2O3）同磁鐵礦（Fe3O4）為原材料，同焦炭以及助溶劑，喺熔爐入面產生反應。焦炭燃燒嗰陣會產生二氧化碳（CO2），而二氧化碳同焦炭接觸，會產生一氧化碳（CO）。一氧化碳同礦石入面嘅氧化鐵，產生作用，就產生出金屬「鐵」。\n呢啲反應都係可逆反應，所產生出嚟嘅一氧化碳，濃度要越大越好。要使到反應進行得完完全全，溫度至少要800度。\n世界10大鐵礦產國.\n年產量（千公噸）"}
{"id": "5533", "revid": "259", "url": "https://zh-yue.wikipedia.org/wiki?curid=5533", "title": "信", "text": "信係寫低嘅說話，大部份都帶有訊息同特定目的，由一個人、組織、機構寫低咗，傳畀第二個嘅。信一般來講係傳畀遠方嘅人。響有打字機同電腦之前，信都係用手寫。響有郵局同郵票之前，信係用白鴿黎傳送。時至今日，信通常係公司發畀大量嘅人，而佢地又用唔到電郵。有時都會叫啲個樣似信嘅電郵做信。信有好耐歷史，古埃及人同蘇默人已經寫信。基督敎聖經甚至將信結集成書，叫做書信集。\n相關.\n教人寫信嘅課堂叫「信摘」。已前嘅人唔識字，專幫人寫信嘅，佢「寫信先生」。\n動詞.\n信又係一個動詞，「信唔信？」、「信得過！」"}
{"id": "5534", "revid": "1872188", "url": "https://zh-yue.wikipedia.org/wiki?curid=5534", "title": "電郵", "text": "電子郵件通常簡稱電郵（英文：Electronic mail／email［簡稱：e-mail｛音譯：衣貓｝］），係一種利用電子通信，傳遞信息嘅方法，包含寫、寄、存、取信息。一般來講，電郵係用互聯網經Simple Mail Transfer Protocol (SMTP)。其他內部工作組系統亦都有類似電郵嘅系統。呢啲系統係可以經閘道器同互聯網電郵交換。"}
{"id": "5535", "revid": "1741464", "url": "https://zh-yue.wikipedia.org/wiki?curid=5535", "title": "互聯網", "text": "互聯網（；），又叫，係一個聯繫成個世界嘅公開網絡，靠連住世界唔同嘅電腦網絡組成。全部資料傳送係靠一個標準嘅IP（Internet Protocol，網際協議）、用封包交換（packet switching）傳來傳去。互聯網係由成數百萬家用、學校用、商業用、研究所用、政府用嘅電腦網絡夾成。互聯網上有好多資訊同服務，好似電郵、傾偈（ICQ、Chat…）、網頁、分享（P2P）等等。\n歷史.\n喺1950年代，通訊研究者認識到需要允許喺不同電腦用戶同通訊網絡之間進行常規嘅通訊。1960年，美國國防部高等研究計劃署（ARPA）出於冷戰考慮建立嘅ARPA網引發咗技術進步並使佢成為互聯網發展嘅中心。1973年，ARPA網擴充功能成互聯網，第一批接入嘅有英國同挪威電腦。"}
{"id": "5537", "revid": "8", "url": "https://zh-yue.wikipedia.org/wiki?curid=5537", "title": "漢語維基百科", "text": ""}
{"id": "5538", "revid": "158703", "url": "https://zh-yue.wikipedia.org/wiki?curid=5538", "title": "西班牙", "text": "西班牙（，），又叫日國（），官方名西班牙王國（），係南歐伊比利半島嘅國家，首都係馬德里（由1555年起），人口大約4745萬，約莫有69%人信天主教。\n西班牙以熱情嘅民族性見稱。西班牙人天性開朗而熱情，鐘意唱歌跳舞，喺國內四圍都好容易感受到呢種熱情洋溢嘅風情。\n舊時廣東話西班牙重有個名叫大呂宋，因為西班牙曾經係菲律賓嘅宗主國，而菲律賓以前叫呂宋。相反，菲律賓亦都有個名叫「小西班牙」。\n歷史.\n西班牙曾經畀好多個民族統治過。由公元前10世紀左右開始，利古勒人（Ligures）、巴斯克人（Basque）、塔提蘇人（Tartesian）、伊比利人（Iberian）先後進入伊伯利亞半島（Iberian Peninsula）。\n公元前6世紀，塞爾特人（Celtic）嚟到咗呢片土地，帶嚟咗先進嘅鐵器製造技術，從而增加咗農產量同埋提高咗戰鬥力；塞爾特人又發展咗採礦技術，引嚟咗好似腓尼基人（Phoenician）、希臘人（Greek）同埋伽太基人（Carthaginian）等等嚟到伊伯利亞半島嘅東南部做買賣。\n隨後到咗公元前3世紀，西班牙畀羅馬人（Roman）征服，變咗做三個行省 Tarraconense、Betica 同埋 Lusitania，統治咗超過七個世紀。羅馬人為西班牙帶嚟咗賦稅制度、貨幣制度，又起咗好完善嘅交通網絡。而家嘅西班牙文亦都係當時羅馬人帶嚟嘅拉丁文本地化之後傳承落嚟嘅語言。\n5世紀初，阿拉諾人（Alanos）、汪達爾人（Vândalos）同埋斯維匯人（Suevos）短暫噉入侵過西班牙，後來畀日耳曼族嘅西哥德人（Visigoth）打敗。西哥德人以托萊多（Toledo）做中心，建立王國。維持咗300年，到711年，信回教嘅北非洲摩爾人（Moors）入侵西班牙，消滅咗西哥德王國，建立「倭馬亞王朝」（Umayyad Dynasty），首都設喺科爾多瓦（Córdoba），伊比利亞半島進入回教徒統治時期。西班牙人逃亡咗去北部建立基督教政權，繼續驅逐摩爾人嘅戰爭（光復運動）。到1492年，西班牙人終於收復喺最南邊嘅格蘭納達（Granada），趕走最後一批回教徒，結束穆斯林對西班牙長達782年嘅統治，基本上叫做統一咗成個西班牙。\n喺十五到十七世紀，西班牙受到咗葡萄牙成功發展航海事業嘅刺激，加上想開採黃金同埋傳教，於是招攬各國嘅航海精英，其中以意大利熱那亞（Genoa）人哥倫布（Christopher Columbus）同埋葡萄牙人麥哲倫（Ferdinand Magellan）嘅表現最突出，由1492年到1609年，係史學家所謂嘅「黃金時代」。西班牙用暴力及各種手段攻打同佔領咗大片土地，西班牙嘅殖民地遍及中美洲（墨西哥、古巴、巴拿馬等等）、南美洲（委內瑞拉、秘魯、智利、阿根廷等等）、非洲（阿爾及爾、的黎波里、突尼斯等等）、亞洲（菲律賓群島等等）同大洋洲（關島、密克羅尼西亞聯邦、帛琉、北馬里亞納群島等等）。直到工業革命爆發，英國、法國、德國等國迅速崛起，西班牙喺世界上經濟同政治嘅影響力先至日漸式微。\n1898年，西班牙同美國打海戰，史稱「美西戰爭」，結果西班牙輸咗。根據《巴黎和約》，西班牙要以2000萬美元嘅代價割讓菲律賓、關島、安娜塔西亞島同埋波多黎各等殖民地畀美國，又要畀古巴獨立。呢場仗再加上自由主義嘅興起，影響中南美洲好多西班牙嘅殖民地一個二個爭取獨立。\n到咗20世紀，西班牙喺第一次世界大戰保持中立而且唔直接參與第二次世界大戰，不過都重係走唔甩打仗嘅命運。1936年7月，佛朗哥將軍（Generalísimo Francisco Franco）發動軍事政變，引發激烈內戰，傷亡成百萬人。直到1939年，佛朗哥攻陷馬德里，內戰結束，佛朗哥開始長達36年嘅獨裁統治，直到佢1975年11月過身。佛朗哥將軍主政期間，科技人才、知識分子同埋藝術家唔係外流就係畀人暗殺，工運、學運、暴動連年，恐怖活動盛行，係西班牙史上嘅一幕悲劇。\n地理.\n西班牙佔有大部份伊比利亞半島，西接葡萄牙，北面係法國同安道爾，南接直布羅陀海峽。佢喺東面地中海水域佔有巴利阿里羣島（Illes Balears），喺西面大西洋嘅領土有加那利羣島。\n西班牙嘅大城市除咗首都馬德里之外，重有巴塞隆拿、華倫西亞、西維爾/塞維利亞（Sevilla）、馬拉加（Málaga）同畢爾包/畢爾巴鄂（Bilbao）等等。\n政區.\n西班牙全國劃分做17個自治區同2個自治市，下設50個省，另外喺地中海有3個由中央政府直轄嘅主權地。\n政治.\n西班牙喺1982年成為北大西洋公約組織（NATO）成員國，又喺1986年成為歐洲聯盟（EU）成員國，亦係聯合國（UN）嘅成員。\n西班牙實行君主立憲制同埋議會民主制。\n國旗.\n西班牙國旗又叫做「血與金」，由紅黃兩色組成；紅色係鬥牛士嘅鮮血，黃色係鬥牛場嘅泥土嘅色。國旗中間嘅黃色部份靠左繪有國徽；國徽入便嘅四個公仔代表咗組成西班牙嘅四個古老王國。\n呢支旗最早喺1785年由國王卡洛斯三世揀咗嚟做打仗嘅軍旗，之後就一路係國家嘅象徵。1977年正式成為國旗。1981年決定用國徽取代本身晌旗面上面嘅一個盾徽公仔。\n領土糾紛.\n西班牙政府一路都要求英國交還西班牙最南面嘅半島直布羅陀。1704年英國喺西班牙王位繼承戰爭征服咗直布羅陀，打輸嘅西班牙喺1713年簽《烏得勒支和約》，將直布羅陀永久割讓畀英國。雖然西班牙一直希望直布羅陀可以回歸，但當地多數居民都接受英國統治，搞過幾次公投都係同一個結果。\n經濟.\n一般經濟數據.\n西班牙由2003年到2007年每年嘅經濟增長都維持喺平均百分之三以上，對比衰退緊嘅歐洲經濟算係令人滿意。2007年，西班牙嘅人均國內生產總值（GDP）大約係30100美元（估計數字）。\n西班牙嘅製造業、旅遊業發達。國內工業方面，西班牙係世界最大嘅造船國之一，又係最大嘅汽車生產國之一。除此之外，紡織業、食品工業、金屬製造、化工業、機械、造鞋業、製藥業都係主要工業。 \n西班牙近年嘅經濟開放效果好理想，但係失業率就一直居高不下，2007年嘅估計數字係百分之八點三。西班牙實行8年免費義務教育。\n證券交易.\n西班牙喺馬德里有間交易所叫做馬德里證券交易所（Bolsa de Madrid），截至2007年10月底，市值係全球第十大，喺歐洲就僅次於泛歐股票交易所（Euronext）、倫敦證券交易所同法蘭克福證券交易所，排名第四。\n通貨.\n由1999年1月1號開始，西班牙引入歐元（Euro）同本身嘅通貨比塞塔（Peseta）並行而成為法定貨幣。2002年中正式淘汰比塞塔。\n匯率：每1歐元兌166.38比塞塔（固定匯率）。\n文化.\n西班牙係一個多元文化嘅地方，比較特別同受歡迎嘅風俗活動包括鬥牛同埋佛朗明哥舞（Flamenco）。\n語言.\n西班牙有幾種主要嘅語言，包括：\n飲食.\n西班牙出名菜式包括：\n運動.\n喺西班牙國內，足球、網球、電單車等等嘅運動項目好受歡迎。\n1992年，巴塞隆拿舉行咗四年一度嘅1992年夏季奧林匹克運動會，嗰屆西班牙一共攞到13金7銀2銅一共22面獎牌（其中一面金牌係男子足球），喺獎牌榜排第六。\n體育界嘅「教父級」重要人物，國際奧林匹克委員會前主席薩馬蘭奇侯爵（Juan Antonio Samaranch）都係西班牙人。\n足球.\n1964年，西班牙舉辦咗歐洲國家盃，重攞到冠軍。2008同2012年，再攞多兩次歐洲國家盃冠軍。\n1982年，西班牙舉行咗四年一度嘅FIFA世界盃，嗰屆西班牙喺第二輪分組賽出局（輸畀西德，和英格蘭）。\n2010年，西班牙贏咗世界盃足球賽冠軍，西班牙同荷蘭之戰喺加時最後4分鐘踢入全場唯一嘅入波。"}
{"id": "5541", "revid": "2913", "url": "https://zh-yue.wikipedia.org/wiki?curid=5541", "title": "超新星", "text": "超新星（）係一粒星爆炸，同時變成一舊等離子體，一時間變到好光，就好似突然有一粒新嘅星出現。超新星放出來嘅光會響幾個禮拜到幾個月左右就會消失。\n超新星有好幾種，而有兩條路可以造成超新星。質量極高嘅星會停止佢核心核聚變，響自身引力之下，外面會向中收縮。另一路係白矮星吸入伴星嘅物質，最後達到 ，造成熱核爆炸（睇新星）。兩條路都會造成超新星爆炸，將粒星所有嘅嘢都大力彈晒出來。\n爆作釋放衝擊波到周圍太空，形成超新星遺蹟。最出名有 SN 1604。"}
{"id": "5543", "revid": "14", "url": "https://zh-yue.wikipedia.org/wiki?curid=5543", "title": "超新星爆炸", "text": ""}
{"id": "5544", "revid": "14", "url": "https://zh-yue.wikipedia.org/wiki?curid=5544", "title": "超新星爆發", "text": ""}
{"id": "5545", "revid": "207381", "url": "https://zh-yue.wikipedia.org/wiki?curid=5545", "title": "石油", "text": "石油（）係一啲好杰，深啡或深綠色液體。佢響地殼上層。主要成分係碳氫化合物，大部份係烷，不過成份同樣都可以度度唔同。石油大部份都用來整燃油同汽油。除此之外，重可以用來整溶液、肥料、殺蟲水，同塑膠。八成八都係做燃料，淨低都用來整其他嘢。石油唔係可再生能源，咁好多人驚有日會用盡。世界石油有相當嘅需求，所以畀人叫做「黑金」。未經提煉嘅石油又叫原油。\n中東地區波斯灣一帶嘅沙特阿拉伯、伊拉克、伊朗、科威特、阿聯酋、卡塔爾有豐富嘅石油儲藏，而係俄羅斯、委內瑞拉、加拿大、利比亞、尼日利亞、美國、墨西哥、哈薩克、中國、太平島等地方都有大量儲藏。委內瑞拉有世界最高嘅石油儲量。\n石油嘅常用單位「桶」係一個容量單位，即係42美制加侖（160升）。因為各地出產嘅石油密度唔係一樣嘅，所以一桶石油嘅重量亦都唔係全部一樣。一般來講，一噸石油大概有7.3桶（1,160升）。"}
{"id": "5550", "revid": "1378012", "url": "https://zh-yue.wikipedia.org/wiki?curid=5550", "title": "利比利亞", "text": "利比利亞（）全名利比利亞共和國（），係非洲西部一國。周圍係塞拉里昂、畿內亞同象牙海岸，南面係海。英文「利比利亞」嘅意思係「自由之地」，皆因佢係由美國放返非洲嘅奴隸成立嘅獨立國。經歷利比利亞內戰（1989年到1996年）同第二次利比利亞內戰（1999年到2003年）之後，好多人無家可歸，經濟完全破壞晒。"}
{"id": "5552", "revid": "1377216", "url": "https://zh-yue.wikipedia.org/wiki?curid=5552", "title": "象牙海岸", "text": "象牙海岸共和國（）係非洲西部一國。佢邊境西面接住畿內亞，利比利亞，北面馬里同布基納法索，東面就係加納，南邊係海，即係畿內亞灣。佢曾經係熱帶西非各國之中最繁榮，之不過因為政治不穩同內戰，再加埋貪污同拒絕變革，實力已經大不如前。\n國名翻譯.\n本來呢個國嘅國名喺唔同嘅話入面都係按意譯，結果個國名嘅開頭字母喺各種話都唔同，而國際機構喺排列國名嗰陣時都係跟國名開頭字母喺拉丁字母表入面嘅順序嚟排嘅，搞到呢個國嘅國名喺好多時國名排列嘅位置唔固定。為咗改變噉嘅情況，喺得到聯合國同意之後，就決定統一按法文音譯嚟譯國名，國語譯名就變咗科特迪瓦。"}
{"id": "5554", "revid": "14", "url": "https://zh-yue.wikipedia.org/wiki?curid=5554", "title": "利比利亞共和國", "text": ""}
{"id": "5555", "revid": "14", "url": "https://zh-yue.wikipedia.org/wiki?curid=5555", "title": "象牙海岸共和國", "text": ""}
{"id": "5557", "revid": "1377744", "url": "https://zh-yue.wikipedia.org/wiki?curid=5557", "title": "畿內亞", "text": "畿內亞共和國，係非洲西部一國。北面係畿內亞比紹同塞內加爾，北同東北係馬里，東南係象牙海岸，而南面係利比利亞，西面係塞拉利昂。國境匯合咗尼日爾河、塞內加爾河、同埋贊比亞河，直向大亞洋海岸。畿內亞原本係指西非海岸，撒哈拉沙漠南面，畿內亞灣北面。個名係來自Berber人，大概意思係黑人之地。"}
{"id": "5558", "revid": "14", "url": "https://zh-yue.wikipedia.org/wiki?curid=5558", "title": "畿內亞共和國", "text": ""}
{"id": "5560", "revid": "1549689", "url": "https://zh-yue.wikipedia.org/wiki?curid=5560", "title": "阮明哲", "text": "阮明哲（，）係越南共產黨領導。佢響越南平陽省邊吉縣富安鄉出世。2006年6月27號獲越南全國代表大會任命接替陳德良，出任越南國家主席一職。少年時已獲數學學士同埋胡志明國家政治學院政治學學士學位，係經濟改革派人物。\n佢1960年到1975年間，參加南越革命；1975年後，加入胡志明共產主義青年團中央，出任團中央書記。1988年響小河省做嘢，最高曾官拜書記一職。1997年，升做胡志明市市委副書記，同年12月，越共第八屆四中全會，選咗佢做中央政治局委員。1998年佢出任越南中央民運部部長。\n2000年，佢成為胡志明市市委書記，力促經濟同埋基建發展，受到外商重視，上任期間，胡志明市經濟高速發展。2001年4月越共九大同2006年4月越共十大上，佢都連任到中央政治局委員。 \n2006年6月24號，越南國家主席陳德良、政府總理潘文凱同埋國會主席阮文安喺越南第十一屆國會第九次會議集體呈辭，希望將職務交畀後生領導人。越南國會隨後以94%贊成票，通過阮明哲接任國家主席，同期阮富仲選咗做國會主席，總理一職就由阮晉勇接。外界預期阮明哲會比佢前任，更加積極推動私有化，同埋政府會少啲干預經濟運作。"}
{"id": "5564", "revid": "242800", "url": "https://zh-yue.wikipedia.org/wiki?curid=5564", "title": "阮晉勇", "text": "阮晉勇（，）係越南嘅政治人，出身於金甌省，曾經就讀於中華人民共和國廣西師範大學，曾任金甌省委書記同內政部副部長，1997年9月29號起出任副總理。2001年出任越南共產黨政治局常委兼第一副總理。2006年5月16號，獲當時任總理嘅潘文凱指定為佢嘅繼任人。\n2006年6月24號，潘文凱宣布辭職。6月27號越南國會選出阮晉勇為總理。\n簡歷.\n阮晉勇以前曾經做過越南嘅中央銀行行長。"}
{"id": "5569", "revid": "42683", "url": "https://zh-yue.wikipedia.org/wiki?curid=5569", "title": "實數", "text": "實數（，Real numbers）係指可以連續噉喺數線上面表達出嚟嘅數，另一個講法係可以寫做（可能無限長嘅）小數嘅數。\n實數域係個完備嘅有序域（complete ordered field），係有理數域嘅完備化（completion），係複數域formula_1嘅子域（實數就係虛部（imaginary part）係formula_2嘅複數）；實數可以用戴德金分割（Dedekind cut）定義；每個實數都係一列有理數嘅極限，直觀、應用上，一個實數可以用有限或者無限嘅小數表示。數學家會用「formula_3」嚟表示實數集，即係所有實數。\n實數包含有理數之外嘅數叫無理數，包括圓周率formula_4、formula_5等等。\n實數係日常生活都會見到嘅數字，所以通常嚟講，多數會直接用數字嚟形容實數。\n代數性質.\nformula_3包括咗十條對應加法同乘法嘅代數性質。頭四條係對應加法，中間四條係對應乘法，最後兩條係講加法同乘法之間嘅關係。\n代數性質嘅推論.\n推論一.\n如果有兩個數字formula_26係符合formula_27，咁即係可以得出formula_28。\n證明：\nformula_29。\n以上嘅證明只可以利用代數性質嘅十條定理嚟做，唔可以用平時處理加乘嘅習慣嚟做。\n呢個證明嘅意義，係證明只有零先可以做到上面題及嘅嘢。\n推論二.\n如果有兩個數字formula_26係符合formula_31同埋formula_32，咁即係得出formula_33。\n證明：\nformula_34。\n同一個原理，唔可以用平時嘅習慣處理。\n呢個證明證明，只有一先可以做到上面題及嘅嘢。\n推論三.\n如果formula_12，咁樣formula_36。\n證明：\n推formula_37。\n再利用推論一嘅結果，formula_38。\n呢個證明嘅意義在於，佢證明咗咩嘢乘零都會等於零。\n推論四.\n如果formula_26符合formula_40同埋formula_41，咁得出formula_42。\n證明：\nformula_43。\n就係因為呢個證明，先可以進行到除法。\n推論五.\n如果formula_26符合formula_45，之後得出formula_46或者formula_28。\n證明：\n假設formula_40。（想要證出formula_28。）\nformula_50\n排序性質.\n排序性質（Order Properties）係formula_3其中一個性質。佢係嚟自於三叉性質（Trichotomy Proporties），就係因為三叉定理，formula_3先會有不等式。\n三叉性質.\n考慮formula_53係formula_3嘅一個子集，formula_53係一個整實數嘅子集，然後formula_53符合以下三項特性：\n因為呢個三叉性質，formula_3入面嘅數字可以分做正數、負數同埋零。就係因為噉，所以產生咗不等式。從而formula_3入面嘅數字有大細之分。\n完全性質.\n完全性質（Completeness Property）係formula_3嘅最終性質，意思係「formula_3係俾數字填滿」。舉個例，喺formula_70同formula_71中間有無限咁多個數字。換句話講，你唔會搵到有兩個數字之間係無數字。\n完全性質可以由好多唔同方面去證明，其中一個係嚟自完備。完全性質指明：「任何一個實數集，如果佢有上限，就一定有一個最小上限。」因為咁，亦到有人叫完全性質做「最小上限性質」（Supremum Property）。"}
{"id": "5571", "revid": "123770", "url": "https://zh-yue.wikipedia.org/wiki?curid=5571", "title": "黑山", "text": "黑山（ 或者 ）係歐洲東南部一國，正式叫黑山共和國（ 或者 ）。西邊近亞德里亞海，西面係克羅地亞，北面係波斯尼亞，東面係塞爾維亞，南面係阿爾巴尼亞。首都波德戈里察。"}
{"id": "5573", "revid": "1840730", "url": "https://zh-yue.wikipedia.org/wiki?curid=5573", "title": "塞爾維亞", "text": "塞爾維亞（；），正式叫塞爾維亞共和國，係歐洲東南部一內陸國，響正巴爾幹半島中間，以前係南斯拉夫社會主義聯邦共和國嘅行政中心，首都貝爾格萊德。塞爾維亞嘅北面係匈牙利，東面係羅馬尼亞同保加利亞，西南係北馬其頓、阿爾巴尼亞同科索沃，而西面就係黑山、克羅地亞，同波斯尼亞。\n塞爾維亞自古以嚟就同克羅地亞同文同種，喺南斯拉夫社會主義聯邦共和國時期，塞爾維亞-克羅地亞文就係官方語言。"}
{"id": "5575", "revid": "1713618", "url": "https://zh-yue.wikipedia.org/wiki?curid=5575", "title": "印度", "text": "印度（，），正式叫印度共和國（），係南亞一國。以面積計係第七大國。人口計就排第二，有11.5億，少第一嘅中國兩億。官方語言係印地話同埋英文，不過唔同嘅邦又有自己嘅官方語文，好似旁遮普文，泰米爾文。\n畀大英帝國統治咗二百幾年，到1947年先至獨立，後來響資訊科技業嘅帶動下逐漸興旺發達起身。而家同中國、俄羅斯、巴西三個國家一齊俾人稱為「新嘅四強」，又叫「金磚四國」。\n印度成為國名，係大英帝國統治後嘅事，英王亦為印度皇帝。古時為大小國林立地方，至今邦仍為國之義，有土王。古時音名各異，有身毒、天竺等。大英帝國為印度至大國土，現今分為數國，至大份嗰個，承襲印度稱號，號印度共和國。\n政區.\n印度而家有29個邦同7個聯邦屬地。"}
{"id": "5577", "revid": "158703", "url": "https://zh-yue.wikipedia.org/wiki?curid=5577", "title": "俄羅斯", "text": "（，拉丁轉寫：Rossiiskaya federatsiya，縮寫），簡稱俄羅斯（，拉丁轉寫：Rossiya），係歐亞大陸北部一國，横跨歐亞兩大洲，國土面積超過1700萬平方公里，佔地球陸地面積八分之一，係全世界最大，覆蓋成個亞洲北部同東歐嘅大部份，橫跨11個時區，涵蓋廣泛嘅環境同地形。俄羅斯嘅1.47億人口就係世界第九多，主要住喺佢歐洲部份。俄羅斯有全世界最大嘅森林儲備，有約莫世界四分之一嘅淡水湖。\n俄羅斯歷史始於歐洲嘅東斯拉夫民族，聚集區域自3世紀至8世紀慢慢擴大。喺9世紀，瓦良格人武士精英建立咗基輔羅斯呢個中世紀國家。988年，國家從拜占庭帝國採納咗東正教。至此，拜占庭同斯拉夫嘅文化融合成為今日嘅俄羅斯文化。\n基輔羅斯最尾分裂為好多公國，畀蒙古人逐一擊破，喺13世紀成為咗金帳汗國嘅藩屬。莫斯科大公後來慢慢崛起並統一周邊俄羅斯諸侯國，由金帳汗國獨立，成為基輔羅斯文化同政治嘅繼承者。18世紀，俄羅斯沙皇國通過征服，吞併同探索，最終成為俄羅斯帝國。俄羅斯帝國係世界史上第三大帝國，疆域自中歐嘅波蘭連綿至北美洲嘅阿拉斯加。\n1917年十月革命後，俄羅斯蘇維埃聯邦社會主義共和國成為咗蘇維埃社會主義共和國聯盟嘅主體同最大嘅加盟共和國。佢係世界上第一個憲法意義上嘅社會主義國家。第二次世界大戰時期，蘇聯為同盟國嘅勝利扮演咗決定性嘅角色。戰後佢嘅崛起成為公認嘅超級大國，並喺冷戰時期同美國互相競爭。蘇聯時期產生咗20世紀好多好重要嘅科技成就，其中包括頭一粒人造衛星史撥尼克1號，同埋首次將人類（加加林）送入太空。1990年，蘇聯係世界上第二大經濟體，並擁有世界上最多嘅常備軍人同埋大殺傷力武器庫存。1991年蘇聯解體後，包括俄羅斯在內嘅15個共和國從原蘇聯獨立。「俄羅斯蘇維埃聯邦社會主義共和國」通過修憲改制為「俄羅斯聯邦」。國體為聯邦半總統制共和國。\n2015年，根據國民生產總值俄羅斯經濟係世界第13大經濟體，根據購買力平價為世界第六大經濟體。俄羅斯有世界上最大儲量嘅礦產同能源資源，係世界上最大嘅石油同天然氣輸出國。俄羅斯係世界大國，擁有核武，係聯合國安理會常任理事國，G20、歐洲理事會、亞洲太平洋經濟合作組織、上海合作組織、歐安組織、世界貿易組織同金磚五國成員。佢亦係獨立國家聯合體、集體安全條約組織嘅領導者同歐亞經濟聯盟創始成員。俄羅斯亦係八大工業國之一，但因為克里米亞危機而被暫停成員身份。\n地理.\n俄羅斯有14個陸上鄰國（由西北方向起逆時針數）：挪威、芬蘭、愛沙尼亞、拉脫維亞、立陶宛、波蘭、白俄羅斯、烏克蘭、格魯吉亞、阿塞拜疆、哈薩克、中華人民共和國、蒙古國同北韓，其中立陶宛同波蘭只係同俄羅斯外飛地加里寧格勒州接壤。同時俄羅斯重同日本、美國、加拿大、丹麥自治領地格陵蘭、冰島同瑞典隔海相望。俄羅斯北面同東面分別畀北冰洋同太平洋包圍，西北同西南就分別可以經波羅的海同黑海去大西洋。\n俄羅斯國土面積超過1700萬平方公里，佔地球陸地面積超過八分之一，包括成個亞洲北部，橫跨9個時區，涵蓋唔同環境同地形。\n俄羅斯有世界最大儲量嘅礦產同能源資源，亦係世界最大石油同天然氣輸出國，俄羅斯同時係世界八大工業國之一，擁有世界最多森林儲備同有約世界四分之一嘅淡水湖\n行政區.\n俄羅斯聯邦由83個唔同種類行政分區組成：\n另外喺2000年5月13號，總統普京簽發命令決定按地域原則響俄羅斯建立7個聯邦區，包括中央聯邦區、西北聯邦區、南方聯邦區、伏爾加河沿岸聯邦區、烏拉爾聯邦區、西伯利亞聯邦區同遠東聯邦區。到2010年1月19號，總統梅德韋傑夫簽發命令決定自南部聯邦區內分出一個新聯邦區－北高加索聯邦區，令到俄羅斯聯邦區增加到8個。\n政治.\n俄羅斯聯邦實行聯邦制同埋半總統制，以俄羅斯聯邦憲法同法律為基礎，根據立法、司法、行政三權分立相互制約、相互平衡嘅原則行使職能。\n俄羅斯總統係國家元首，任期6年，可以連任一次。2008年修憲前為4年，由人民直接選舉產生。總統有相當大嘅行政權力，有權任命包括總理在內嘅高級官員，但必須經國家杜馬批准。總統同時亦係武裝部隊嘅首領同埋國家安全會議嘅主席。並可以唔經議會通過直接頒布法令。總統唔可以連任多過一次，但總當選次數冇上限。\n根據《俄羅斯聯邦憲法》，俄羅斯聯邦會議係俄羅斯聯邦嘅代表同立法機關，採用兩院制，下議院嗌國家杜馬（代表聯邦各主體），上議院嗌聯邦委員會（代表聯邦）。\n聯邦委員會（上議院）由俄羅斯聯邦諸聯邦主體各派兩名代表組成：一名嚟自國家代表權力機關，一名嚟自國家執行權力機關，主要嘅職能係批准聯邦法律、聯邦主體邊界變更、總統關於戰爭狀態同緊急狀態嘅命令，決定境外駐軍、總統選舉同埋彈劾，中央同地方嘅關係問題等。\n國家杜馬（下議院）嘅職權係同意總統對總理嘅任命；決定對總統嘅信任問題；任免審計院主席及半數檢查員；實行大赦；提出罷免俄羅斯聯邦總統嘅指控；通過聯邦法律。\n聯邦行政部門.\n俄羅斯有15個部同埋同其他部同級嘅總局，其中有5個部比較特殊，有重要權力嘅部門直接向總統負責，嗌，分別係：\n其餘10個部就直屬總理：\n史.\n從國家同國際法律嘅角度嚟睇，現代俄羅斯民族國家喺1917年11月7號出現。1991年12月25號改名為「俄羅斯聯邦」，通稱「俄羅斯」或者「俄國」，係蘇聯同俄羅斯蘇維埃聯邦社會主義共和國嘅繼任者。 \n俄羅斯地域喺舊石器時代已經有人類居住。862年諾曼人留里克受斯拉夫人嘅邀請去到諾夫哥羅德建立第一個羅斯公國，留里克王朝就咁樣開始。882年，諾夫哥羅德大公奧列格征服基輔，建立基輔羅斯公國，去到12世紀中以基輔為首都，同東斯拉夫人為主體嘅早期國家。基輔羅斯起源於7世紀上半葉，根據史學史嘅觀點，基輔羅斯被認為係3個現代東斯拉夫人國家（白俄羅斯、俄羅斯同烏克蘭）嘅前身。弗拉基米爾一世·斯維亞托斯拉維奇同佢嘅仔雅羅斯拉夫嘅統治時期係基輔嘅黃金時期。當時佢哋接納咗東正教，亦創立咗。之後，基輔羅斯喺公元13世紀畀蒙古人建立嘅欽察汗國佔領。\n中世紀後期，俄羅斯人建立咗莫斯科大公國並逐漸發展成為一個大帝國。俄國喺16世紀起開始向亞洲擴張，到17世紀中成為全球固有領土面積最大嘅國。喺歷代沙皇領導下，俄羅斯帝國喺18世紀開始現代化並到處擴張，成為歐洲列強之一，但係由20世紀初開始，沙皇統治日益腐敗，唔願下放權力畀資產階級，人民對現狀日漸不滿。隨住俄國喺第一次世界大戰慘敗，1917年終於爆發十月革命。無幾耐，列寧領導蘇聯共產黨建立全球首個共產政權「蘇維埃社會主義共和國聯盟」。喺列寧同斯大林領導下，蘇聯由一個農業國迅速工業化，並且實行農業集體化。第二次世界大戰打贏納粹德國後成為冷戰嘅紅色超級大國。1980年代尾，蘇聯進行多項激進改革，但係高度集中嘅政治經濟體制已病入膏肓，斯大林模式亦逐漸僵化，最終喺1991年解體。\n1991年12月26號，俄羅斯蘇維埃社會主義聯邦共和國最高蘇維埃宣佈，俄羅斯蘇維埃社會主義聯邦共和國改名為俄羅斯聯邦並成為主權國家。自此，俄羅斯聯邦雖然未具有如蘇聯、美國等超級大國嘅地位，但仍被國際承認係極具影響力嘅世界性大國，亦係世界第二軍事強國。解體後，俄國經濟曾一度面臨困境，政治方面亦出現過1993年憲政危機，家下經濟狀況已經有所改善。\n軍事.\n俄羅斯係傳統軍事強國，沙皇俄國時期強調發展軍力，而蘇聯時期嘅軍事水平達到巔峰，成為世界軍事強國。"}
{"id": "5579", "revid": "123158", "url": "https://zh-yue.wikipedia.org/wiki?curid=5579", "title": "巴西", "text": "巴西（；），正式叫（）係南美洲一個大國家，人口同面積都係世界第五大。而響南美洲巴西係最大同最多人嘅國家。\n由於歷史上曾經係葡萄牙殖民地，巴西嘅官方語言係葡文。\n地理.\n巴西位處南美洲近赤道嘅平原，有差唔多成條亞馬遜河貫穿住。亞馬遜河係世界上流量最大嘅河流。巴西大部份地方都係熱帶雨林，即係亞馬遜森林，自然資源豐富。因為位處赤道，雨水充足，陽光亦都好充沛。\n巴西嘅人口都係集中喺東南部沿海地區，例如大城市里約熱內盧就係喺呢度。\n但係近幾十年，佢嘅生態環境亦因為經濟起飛而受到好嚴重嘅破壞，例如道路建設、水壩、城市建造、農業開發、大規模斬樹、火災、採礦、開採石油、氣候變化等，繼而一個又一個嘅大片森林消失，因為水土流失嘅關係而導致河邊或山區地勢變形。\n史.\n巴西喺南美洲，殖民時代，中美洲同南美洲大部份都畀西班牙佔領，唯獨巴西畀葡萄牙佔領。\n經濟.\n巴西主要都係靠自然資源搵食，例如佢嘅主要出口貨品都係一啲咖啡、大豆、鐵礦石等等。所以巴西嘅農業、採礦業都係比較發達。\n如果以拉丁美洲嚟講，巴西嘅國內生產總值係成個拉美嘅第一位。\n人口.\n巴西嘅人口都集中喺東南部沿岸，亞馬遜森林人口就好少，都係一啲土著。而東南部嘅人都係歐洲人嘅後代。佢哋嘅祖先主要係葡萄牙人、意大利人、西班牙人同埋德國人等等。\n根據2008年嘅統計，巴西有大約一億八千六百萬人口，而東南沿海就有七千八百幾萬，大約係巴西人口總數嘅42%。"}
{"id": "5581", "revid": "87401", "url": "https://zh-yue.wikipedia.org/wiki?curid=5581", "title": "墨西哥", "text": "墨西哥（，），舊時又寫做麥西哥，正式叫墨西哥合眾國（，），係北美一國。佢北面係美國，南面係危地馬拉同伯利茲，西面係太平洋，東面係墨西哥灣同加勒比海。首都係墨西哥城。世界各國之中，最多人講西班牙話嘅係墨西哥。墨西哥亦係世界上現存兩個「合眾國」政體其中一個（另一個係美國）。\n墨西哥有長久文明，西班牙人未入侵之前，已有帝國，兩個美洲古文明瑪雅文明同阿斯達文明嘅勢力範圍都覆蓋墨西哥。不過西班牙人帶來攞命疾病，美洲人並無抗體，死咗好多人，以致無力抵抗入侵。"}
{"id": "5583", "revid": "174752", "url": "https://zh-yue.wikipedia.org/wiki?curid=5583", "title": "錫", "text": "錫（）係一種元素，符號Sn，來自拉丁文，原子序數50。佢係一隻銀色，展性好嘅貧金屬。空氣裏面好難氧化，防銹好。好多合金有佢響度。佢成日畀鍍響其他金屬度，咁就可以防銹。"}
{"id": "5585", "revid": "218613", "url": "https://zh-yue.wikipedia.org/wiki?curid=5585", "title": "口", "text": "口（），又叫嘴（），係動物用來食嘢、飲嘢嘅開口。一般嚟講，嘴係生喺個頭度，鼻嘅下面。\n口裏面有條用嚟感測味覺、講嘢用、幫手吞嘢嘅脷；有上下兩排牙，用嚟𡁻爛啲嘢食，係有啲動物嘅武器。\n口亦會唔停咁分泌口水，令到入口嘅嘢食得到初步嘅濕潤，可以容易啲咬爛同消化。而當好肚餓嘅時候突然見到好味嘅嘢食，口水量會即時增多，預備迎接美食。\n個口開合就係靠個下巴骨上下郁。咀嚼嘢食就係下巴左右郁。"}
{"id": "5586", "revid": "14", "url": "https://zh-yue.wikipedia.org/wiki?curid=5586", "title": "嘴", "text": ""}
{"id": "5587", "revid": "14", "url": "https://zh-yue.wikipedia.org/wiki?curid=5587", "title": "巴西聯邦共和國", "text": ""}
{"id": "5588", "revid": "14", "url": "https://zh-yue.wikipedia.org/wiki?curid=5588", "title": "墨西哥合眾國", "text": ""}
{"id": "5589", "revid": "14", "url": "https://zh-yue.wikipedia.org/wiki?curid=5589", "title": "俄羅斯聯邦", "text": ""}
{"id": "5590", "revid": "14", "url": "https://zh-yue.wikipedia.org/wiki?curid=5590", "title": "俄國", "text": ""}
{"id": "5591", "revid": "14", "url": "https://zh-yue.wikipedia.org/wiki?curid=5591", "title": "印度共和國", "text": ""}
{"id": "5592", "revid": "14", "url": "https://zh-yue.wikipedia.org/wiki?curid=5592", "title": "塞爾維亞共和國", "text": ""}
{"id": "5593", "revid": "14", "url": "https://zh-yue.wikipedia.org/wiki?curid=5593", "title": "黑山共和國", "text": ""}
{"id": "5594", "revid": "42683", "url": "https://zh-yue.wikipedia.org/wiki?curid=5594", "title": "眼", "text": "眼（），又叫目（），係用來睇嘢嘅器官。眼其實係用來偵測光。唔同生物都有唔同嘅測光器官。最簡單嘅眼只可以知道周圍係光定暗，但係已經足夠幫生物根據日夜節奏去改變生體機能。而複雜嘅眼就係生物特化出嚟光學結構，做出將光折射出到唔同位置、聚焦成影像、又或者控制有幾多光入到眼入面。以眼入面嘅感光細胞就會偵測到光，然後轉化做電訊號經神經傳到腦度。呢啲比較複雜嘅眼令到生物可以分到形同色，而百份之九十六嘅動物都有呢啲複雜嘅眼。好多動物同人一樣，雙眼夾埋可以有三維視野。亦有一啲動物，雙眼各有各影像。脊椎動物嘅眼呈圓波形，叫眼球。\n名.\n眼目二字，原本係講人眼，解有別。目講面上睇到嘅部份，而眼字係眼核，又叫眼珠。眼裏反映嘅人影，叫眼公仔或者瞳人。因為人好多時可以靠眼神嚟傳達情感，眼又俾人叫做「靈魂之窗」。\n眼嘅運作.\n人眼運作嘅原理同相機好似。角膜同晶狀體因為有弧度，形成一組透鏡，作用就好似相機嘅鏡頭咁將光線聚焦，喺視網膜上面形成影像。虹膜就好似相機嘅光圏，可以透過改變瞳孔嘅大細嚟控制有幾多光可以入到眼球入面。視網膜負責將光轉化做神經訊號，經過視神經傳到腦度進一步分析，令到我哋睇到嘢。\n唔同種類嘅眼.\n現時所知嘅生物入面有十種唔同嘅眼結構。佢哋最簡單可以分做有一層凹入去嘅感光細胞嘅單眼，同埋由好多細晶體夾埋一齊組成嘅複眼。人類嘅眼算係單眼，而昆蟲等嘅節肢動物就有複眼。\n眼嘅進化.\n感知光嘅能力喺進化過程入面好早就出現。而家普遍認為所有動物嘅眼係源自同一個最原始嘅感光組織。各種動物跟住為咗適應各自嘅環境而分別進化出唔同結構嘅眼。"}
{"id": "5595", "revid": "199042", "url": "https://zh-yue.wikipedia.org/wiki?curid=5595", "title": "鼻", "text": "鼻（），又叫鼻哥（），係用來呼吸同埋聞嘢嘅器官。\n一般嚟講如果唔係生得畸形，或先天後天嘅問題，多數動物個鼻都有兩個鼻哥窿。\n人嘅鼻腔入面有鼻毛，重會分泌鼻涕，阻隔空氣中嘅微粒灰塵；呢啲分泌同塵埃積埋積埋，就會變成鼻屎。\n環境刺激、喊或者病都會令人流好多鼻水。"}
{"id": "5596", "revid": "14", "url": "https://zh-yue.wikipedia.org/wiki?curid=5596", "title": "鼻哥", "text": ""}
{"id": "5598", "revid": "13", "url": "https://zh-yue.wikipedia.org/wiki?curid=5598", "title": "純虛數", "text": ""}
{"id": "5600", "revid": "42683", "url": "https://zh-yue.wikipedia.org/wiki?curid=5600", "title": "複數", "text": "數學上複數係一個可以用formula_1 嚟表示嘅數，formula_2同formula_3都係實數，而formula_4係單位虛數，符合formula_5。\nformula_2叫複數嘅實部，而formula_3叫做虛部。當formula_8嗰陣，個數就係formula_2，即係實數；formula_3≠formula_11嘅話，就叫複數；如果formula_12而formula_3≠formula_11，就叫純虛數。一個複數formula_15嘅實部又可以寫成formula_16，虛部又可以寫成formula_17。\n舉個例，formula_18係複數（亦係虛數），而實部係formula_19，虛部係formula_20；formula_21係純虛數。又可以寫成formula_22、formula_23。\n複數亦都可以用formula_24嘅形式表達，formula_25係半徑，formula_26係傾角。當傾角等於formula_27° 嘅倍數時，係一個實數；而其他角度時(formula_25≠0)就係虛數。\n複數可以加、減、乘、除，同實數一樣，用數學嘅語言嚟講複數集形成一個場，不過就有深刻啲嘅特性。例如，唔係每個實系數多項式都有實數根（簡稱\"實根\"），而複數根（簡稱\"複根\"）就個個都有（代數基本定理），呢個性質叫做代數封閉。亦即係話，複數係實數嘅閉包。\n歷史上，數學家係因為解三次方程式而發現複數嘅，佢哋用 Cardano 公式嚟解方程，發現套用公式嗰陣個開方入邊成日都有負數，甚至係連條三次方程有三個實解嗰陣啲中途步驟都會出現開方負數。\n運算法則.\n兩個複數進行運算時嘅法則如下：\nformula_38\n極座標嘅乘除比較簡單："}
{"id": "5601", "revid": "14007", "url": "https://zh-yue.wikipedia.org/wiki?curid=5601", "title": "沙地阿剌伯王國", "text": ""}
{"id": "5603", "revid": "14", "url": "https://zh-yue.wikipedia.org/wiki?curid=5603", "title": "江", "text": ""}
{"id": "5604", "revid": "42683", "url": "https://zh-yue.wikipedia.org/wiki?curid=5604", "title": "整數", "text": "整數係自然數(1、2、3...)、佢哋嘅負值(-1、-2、-3...)同埋0嘅統稱，係實數嘅一類。整數有無限個，向數線正負兩邊延伸。整數喺集合入面會用formula_1或者粗體Z字來表示。喺加、減同埋乘法入面。整數集附上加法同乘法係一個環，即係任何一個整數加、減或者乘另一個整數，個結果都會係整數。\n代數性質.\n環論.\n同自然數一樣，整數喺加法同乘法之下係封閉嘅，亦即係話，整數加整數、整數乘整數都依然係整數。但係，由於整數包含埋負數同埋0，整數喺減法之下都係封閉嘅，呢點同自然數唔同。總括嚟講，即係話整數係一個環。\n拓撲性質.\n喺整數上面可以定義好多種拓撲結構，其中有兩種比較常用：\n離散拓撲.\n如果考慮整數作爲實數嘅子集嘅話，假設喺實數上面用歐幾里得拓撲結構，咁整數得到嘅子集拓撲就係離散拓撲，因爲喺實數入面，對任何整數formula_2，formula_3都係一個開集，而呢個開集同整數嘅交集係裝住formula_2嘅單元素集，即係formula_5。咁根據子集拓撲嘅定義，喺整數繼承到嘅子集拓撲結構入面，所有單元素集都係開集，咁嘅話就代表呢個拓撲係離散拓撲。\n離散拓撲係一種好特別嘅拓撲結構，其中一個性質係，任何拓撲空間打去離散拓撲空間嘅連續函數都一定係局部常數函數。呢個性質可以用嚟證明好多嘢，其中一個例子係可以用嚟證明卷繞數（）係定義良好嘅。\nZariski拓撲.\n由於整數有一個環結構，佢上面另一種常用嘅拓撲結構就係Zariski拓撲。根據定義，Zariski拓撲係以質理想作爲閉集生成嘅拓撲，呢種拓撲結構喺代數數論同埋代數幾何入面好常用。"}
{"id": "5606", "revid": "103451", "url": "https://zh-yue.wikipedia.org/wiki?curid=5606", "title": "血", "text": "血（），又有種嗌法叫畢甩（，譯自英文blood），係循環系統嘅組織。佢主要係血漿同一啲血細胞組成。血細胞就有紅血球，白血球，同血小板。解剖學來講，血憑佢嘅功用，同埋響骨來睇，佢係屬於結締組織。佢係由骨入面嘅紅骨髓整出黎嘅\n血最主要功用係運氧氣同埋葡萄糖畀各組織，同時亦都帶類似二氧化碳同乳酸呢啲新陳代謝嘅垃圾走。血會帶細胞同唔同物質，到唔同組織同器官。"}
{"id": "5609", "revid": "218613", "url": "https://zh-yue.wikipedia.org/wiki?curid=5609", "title": "力", "text": "力（Force）係一種物理概念，係物體同物體之間嘅相互作用。傳統物理觀念認為，令到有質量物體加速（或者減速）嘅一種影響，就係力。我們無論對一件物體拉開或者推開，都有力加諸喺物體上。\n力係矢量，定義係動量改變嘅速率，因為咁佢有方向跟埋佢。\n力可以改變一個物體嘅運動狀態，以及郁動速度、大細同方向。力又可以改變物體嘅形狀。\n力嘅國際標準單位係牛頓，但都可以用重量單位嚟表示，例如公斤（kg）。\n公式.\n根據牛頓第二定律，力係用呢條公式表達出嚟：\n其中\"m\"代表咗物體嘅質量，\"a\"代表咗加速度。喺呢條公式入面，質量單位係千克，加速度單位係用米每二次方秒。所以力嘅單位係千克米每二次方秒(kg·ms-2)。"}
{"id": "5634", "revid": "110234", "url": "https://zh-yue.wikipedia.org/wiki?curid=5634", "title": "最終幻想XIII", "text": "最終幻想XIII（日文：ファイナルファンタジーXIII，英文：Final Fantasy XIII）係Square Enix開發喺PlayStation 3上嘅RPG遊戲，係太空戰士系列嘅第13集。\n太空戰士XIII係「Fabula Nova Crystallis Final Fantasy XIII」（拉丁文，意思係新水晶嘅故事）嘅其中一個作品。\n本作係PlayStation 3同Xbox 360嘅遊戲，日版係PlayStation 3獨佔遊戲，已經喺2009年12月17號起發售。\n概要.\n「太空戰士XIII」於2003年開始構想，同「王國之心2」嘅企劃同時進行。\n原本開發喺PS2，但因DVD容量不足同PS3強大嘅渲染能力決定由PS2改為PS3。放棄之前所做嘅遊戲程式，而前作「XII」大幅度延遲就係呢個原因。\n「太空戰士XIII」係採用由「太空戰士X」製作人員開發嘅新一代開發引擎White Engine。"}
{"id": "5635", "revid": "8", "url": "https://zh-yue.wikipedia.org/wiki?curid=5635", "title": "最終幻想XV", "text": "太空戰士Versus XIII (日文：ファイナルファンタジーヴェルサス XIII 英文：Final Fantasy Versus XIII）係史克威爾艾尼克斯(SQUARE ENIX)開發嘅太空戰士系列嘅最新PS3動作遊戲，Fabula Nova Crystallis Final Fantasy XIII計劃嘅第二作。Versus 係拉丁文，意思係「改變方向」。\n簡介.\n　　喺發佈會嘅短片中顯示，遊戲舞台係喺一個近現代嘅世界觀，主角係王族嘅人，他所在嘅王國代代都係守護水晶。主角嘅穿著就好似個普通嘅現代人，但係拿著機槍攻擊佢嘅人全部都係著住中古世紀嘅鎧甲。呢班人係來自外面的世界，而主角就係要由佢哋嘅襲擊之下保護水晶。從製作人員嘅訪問中，『FF』作品之中，都無以現代為故事舞台，而呢個世界係影射我們的世界。而劇情方面都有實際引用莎士比亞嘅名言:「There is nothing either good or bad, but thinking makes it so.(世間本無善惡，端看個人想法)」(註:哈姆雷特第二幕第二景嘅台詞)。只有主角嘅世界係近現代，不過外面重有其他世界，並唔係全部都以現實世界存在嘅事物為題材。\n製作人員.\n監督角色設計：野村哲也（FINAL FANTASY V～VIII,X, FFVII AC, 王國之心等等）\n動畫導演：野末武志（FINAL FANTASY IX,X,FFVII AC,KINGDOM HEARTS等等）\n作曲：下村陽子（聖劍傳説～LEGEND OF MANA～, Parasite EVE, 王國之心等等）\n製作人：橋本真司（太空戰士系列, 太空戰士系列等等）"}
{"id": "5636", "revid": "1833593", "url": "https://zh-yue.wikipedia.org/wiki?curid=5636", "title": "最終幻想 零式", "text": "最終幻想零式（；；JPCSP模擬代碼：NPJH90252；PPSSPP模擬代碼：NPJH50443）係史克威爾艾尼克斯(SQUARE ENIX)最新開發嘅最终幻想系列手提電話網上遊戲，Fabula Nova Crystallis Final Fantasy XIII計劃嘅第三作。Agito 係拉丁文，意思係「採取行動」。\n簡介.\n遊戲舞台喺一間叫培利希提里姆魔導院，而學生分為13個班級，一齊過住日常生活。喺插圖中可以睇到12位學生，各自有唔同嘅武器，有咭片、日本刀、鐮刀、手槍、權杖、槍、弓箭、笛子、劍、格鬥……從製作人員嘅訪問入面，知道除咗呢12位學生外，重有位神秘人物啱啱組成「13」呢個數字。而喺發表會嘅短片上面，出現「同水晶締結契約」，製作人員話有種同水晶締結嘅「血契約」。"}
{"id": "5640", "revid": "8", "url": "https://zh-yue.wikipedia.org/wiki?curid=5640", "title": "Fabula Nova Crystallis Final Fantasy", "text": "水晶的新傳說最終幻想XIII（日文：ファブラ ノヴァ クリスタリス ファイナルファンタジーXIII）係日本遊戲軟件公司 SQUARE ENIX 嘅最終幻想XIII系列遊戲開發計畫。「Fabula Nova Crystallis」係拉丁文，意思係「新嘅水晶故事」。而呢系列嘅遊戲各自擁有唔同嘅世界觀、唔同嘅主角，但擁有相同嘅神話傳說背景。\n相關作品.\n而家公佈咗5部遊戲，分別喺 PS3 同 手提電話：\n即將推出.\n重有 SQUARE ENIX 註冊咗 Final Fantasy Haeresis XIII 呢個名，暫時唔知係唔係第四作嘅名。"}
{"id": "5644", "revid": "94251", "url": "https://zh-yue.wikipedia.org/wiki?curid=5644", "title": "太空戰士：滅絕光年", "text": "《太空戰士：滅絕光年》（）係2001年上映嘅CG動畫電影。以電視遊戲『太空戰士』作為基礎嘅原創電影，唔係以遊戲改攝而成嘅電影。\n概要.\nSQUARE (現時嘅 史克威爾艾尼克斯)嘅製作人員同荷里活聯手製作，加上製作費高達167億日元(1億3,500萬美元)製作的3D-CG動畫片。\n故事.\n講述2065年，異種藉住流星體撞向地球時降落進駐，大肆破壞令到人類死傷枕藉，而故事嘅主人翁科學家亞紀，佢發現咗一種能令異種無力化嘅方法--喺地球上尋找八個「精神」。但係同亞紀有相反意見嘅總司令軒想同異種抗戰到底，於是亞紀請施博士同格萊隊長嘅協助。到底亞紀同地球嘅命運會點..."}
{"id": "5647", "revid": "1578605", "url": "https://zh-yue.wikipedia.org/wiki?curid=5647", "title": "有理數", "text": "有理數係所有可以用兩個整數嘅比例表示出來嘅實數，即係分數，當中分母唔可以係0。有理數包括一切整數、有限小數同埋無限循環小數，例如formula_1、formula_2、formula_3, formula_4 等等。有理數集通常用粗體大寫Q表示。\nformula_5、formula_6、formula_7 同埋 1.23456789101112131415161718192021...都唔係有理數。\n一般認為「有理」呢個名（\"rational\"）其實係「比例性」（\"ratio-nal\"）嘅誤解。\n所有唔係有理數嘅實數都叫做無理數。\n運算.\n有理數係一個體，當中佢嘅加、乘運算係咁嘅：\nformula_8\nformula_9\n兩個有理數 formula_10 同 formula_11 一樣，邏輯上等價於（if and only if） formula_12。\n有理數入面有加法同乘法嘅逆：\nformula_13\n如果 formula_14 ，咁 formula_15"}
{"id": "5648", "revid": "103451", "url": "https://zh-yue.wikipedia.org/wiki?curid=5648", "title": "火", "text": "火（）係燃燒現象，大量嘅熱同光用發光同火焰形式放出來。火亦都指燃料燒緊嘅狀態，例如營火同爐火，又或者燒到控制唔到，造成破壞，都係火，例如山火。\n文化上.\n因為火對生活好有用，喺宗教、文學、文化、甚至講嘢嘅層面，都有好多嘢同火有關。行星用火命名，好似火星，宗教有拜火教… 平時嬲嗰陣，會話扯火，把幾火。\n失控嘅火：火燭.\n火燭即係時間同空間上失去控制同造成財物同人身傷害嘅燃燒現象。"}
{"id": "5649", "revid": "1657413", "url": "https://zh-yue.wikipedia.org/wiki?curid=5649", "title": "虛數", "text": "數學入面，虛數指一切唔係實數，即係唔可以用數線上面嘅一點來表示嘅數字。佢哋多數都係數學家為咗幫一啲無解嘅等式定義一個「解」而生出來嘅結果。而且純虛數(實部為0)嘅平方就係負數。掉返轉講，負數嘅開方會係虛數。\n虛數呢個詞好多時又會代指複數，複數係分為實數部份同虛數部份。如果純係指實數部份係formula_1，淨返虛數部份，呢部份又叫做「純虛數」。虛數部份用單位虛數 formula_2來表示，佢哋係虛數入面用得最多嘅例子。formula_3\n虛數係 Rafael Bombelli 響1572年嗰時定出來。嗰陣時，呢啲數無人會諗過係存在，而且畀人認定唔係假就係廢嘅。開始嗰陣，好多數學家開始都唔係咁易接虛數。好似笛卡兒寫佢本 《幾何學》（法文：）時，就指出呢詞係有貶義。\n定義.\n任何複數都可以寫成 formula_4，響呢度 formula_5 同 formula_6 都係實數；而 formula_2 就係單位虛數。formula_2 嘅定義係：\nformula_5就係複數嘅實數部份，而 formula_6 就係虛數部份。雖則笛卡兒叫今日「複數」做「虛數」，但係今時今日嘅「虛數」係講一個複數，佢嘅實數部份係 formula_1，即係話淨返 formula_13。"}
{"id": "5650", "revid": "64218", "url": "https://zh-yue.wikipedia.org/wiki?curid=5650", "title": "太空戰士VII：天子再臨", "text": "太空戰士VII：天子再臨（日語： ，英語：FINAL FANTASY VII: ADVENT CHILDREN），簡稱：FF7AC，係角色扮演遊戲太空戰士VII系列中嘅一部，以電影形式出現。呢部電影喺華語地區各地有唔同嘅譯名——台灣譯名：太空戰士VII：降臨神子，中國大陸譯名：最終幻想VII：降臨之子、最終幻想VII：、最終幻想VII：聖童降臨等。佢係SQUARE ENIX製作嘅角色扮演遊戲太空戰士VII，相關作品系列計畫「Compilation of Final Fantasy VII」第二作電影作品。呢套片喺2005年9月14日於日本發售，係太空戰士VII嘅正統續編作品。\n故事概要.\n喺太空戰士VII故事結束嘅兩年後……\n人終於認識到開採魔光（日語：，英語：Mako，即電影中嘅“生命之河”）作爲能源嘅害處，神羅（日語：，英語：Shinra）公司已不復存在。人開始尋找新嘅能源，而且重修大都市米卡爾（日語：，英語：Midgar）。\n星球嘅憤怒並未有隨住隕石嘅消失而完全消退，有一啲人患上咗星痕症候群（日語：，英語：Geostigma ）。咁説明咗，仍然有威脅星球生存嘅野存在……\n喺同薩菲羅嘅最終決戰結束之後，克勞德‧史遞夫喺蒂法嘅幫助下成立咗一家送貨公司“史遞夫快遞”。喺市郊，克勞德收到咗蒂法打來嘅電話，之後就受到三個相信佢地擁有失蹤“母親”資訊嘅年輕人攻擊。喺大戰一群影獸之後，克勞德成功喺戰場逃走。為咗得知攻擊者嘅身份，克勞德去搵已處於半癱瘓狀態嘅神羅公司社長魯法斯。喺交談中，魯法斯希望克勞德能加入佢地，一齊對付三人組但沒有成功。見面結束之後，三人組嘅頭領卡達祖闖入路法斯嘅住所，而且向魯法斯攞“母親”嘅下落。喺魯法斯同卡丹祖嘅對話中，魯法斯話“母親”嘅下落同星痕症候群嘅病原有相當程度嘅聯繫。卡達祖還表示，一旦佢地成功尋番“母親”，佢地三個即會再次結合並向整個行星報仇。\n三人組之一嘅洛茲來到艾莉絲當年教堂嘅遺址企圖搵“母親”嘅下落，同喺嗰到嘅蒂法和瑪琳不期而遇。起初蒂法喺打鬥入面占咗上風，但係洛茲似乎有迅速恢復嘅意志同打擊力嘅能力，喺兩個回合後以電擊手柄擊倒蒂法。呢個時候瑪琳用魔石抌向洛茲，吸引咗佢嘅注意力。隨住洛茲一步一步向二人逼近，蒂法要瑪琳儘量逃脫。\n三人組另外兩人卡達祖和亞茲開始收集患咗星痕感染嘅兒童，包括受感染嘅丹素和未受感染嘅瑪琳，將佢地帶到遺忘之城附近。克勞德想救出丹素和其佢嘅細路但失敗咗，佢自己亦被韋聖特救起。韋聖特同克勞德講三人組而家喺到搵積路華，即係“母親”，而且呢個可能係導致薩菲羅嘅再臨。韋聖特又講星痕嘅病因係由於人體同生命之河共存嘅積路華鬥爭中超過負荷所致。最後，克勞德同意回到“邊緣”同卡達祖再次正面對戰。\n喺城中心，三人組召喚咗一連串嘅召喚獸來攻擊廣場上嘅人群，包括聖龍巴哈姆特.震。當其佢人忙於對付聖龍時，雷諾和路特試圖喺克勞德到達之前控制住亞茲和洛茲。以克勞德為首嘅八人小組最終擊敗聖龍後，魯法斯向卡達祖展示佢一直帶喺身邊嘅積路華首級，並將裝有首級嘅盒抌落樓。雖然路法斯成功擊中個盒，但卡達祖最尾都攞到個盒。一場關於積路華首級嘅電單車追逐戰隨即喺公路上展開。\n一場追逐戰後，克勞德同卡達祖喺高速公路嘅盡頭滑到遺忘之城中心艾麗絲教堂嘅遺址。起初克勞德喺戰鬥中處於下風，但卡達祖扔出嘅魔石炸開咗個噴水池，釋放咗一股似乎融合咗生命之河嘅清水。呢股水洗去咗克勞德身上嘅星痕，而且似乎對卡達祖有好大嘅殺傷力。卡達祖逃到多年前神羅公司總部嘅遺址，喺高臺上跳落來成功同積路華合體，召喚出單翼天使薩菲羅。薩菲羅宣稱，嗰啲死於星痕症人嘅靈魂將會回歸生命之河，而後佢將有能力控制呢啲靈魂來使用整個星球作為載體喺宇宙中尋找新嘅適於感染嘅星球。\n克勞德同薩菲羅之間最後嘅戰鬥喺米卡爾城中嘅廢墟上展開。克勞德最終通過思念嗰啲佢曾珍惜過嘅人同事物而得到咗擊敗薩菲羅嘅力量。最後，克勞德用一次超究武神霸斬擊倒咗薩菲羅。薩菲羅消失後，顯現出明顯變虛弱嘅卡達祖。艾莉絲嘅靈魂開始喺城市布撒生命之河，治療人們嘅星痕症。被削弱咗嘅卡達祖相信艾莉絲嘅聲音正係佢地所搵嘅“母親”，最終回歸到生命之河。呢個時候克勞德被亞茲用鎗從背後擊中，佢回頭發現亞茲和洛茲裝備咗魔石，對佢發起最後嘅衝擊。三人都被最後嘅大爆炸吞噬，克勞德從一片白光中顯現，同艾莉絲和紮克相見。扎克告訴克勞德，佢而家重未適合回歸星球本體，通過生命之河將佢送番廢墟中嘅教堂。\n最後，克勞德從生命之河中醒番，被整個米卡爾城嘅居民所圍住。克勞德望住蒂法同佢嘅其佢同伴，面上顯出真心嘅微笑。當佢回頭時，睇到艾莉絲被其佢嘅小孩圍住。艾莉絲向克勞德微笑，並同扎克一同消失喺白光裡。‎\n人物介紹.\n係蒂法嘅青梅竹馬，因艾莉絲之死而深深自責，對於艾莉絲同蒂法都有一定程度嘅感情，七年前（以本作時間點為主）克勞德喺瀕死邊緣成為『薩菲羅複製實驗計畫』嘅失敗體，但由於積路華細胞能力之一、『依照佢人嘅記憶改變自己，使自己成為佢人記憶中嘅自己』影響力下，成為『虛假』克勞德（戰鬥技巧、肢體語言-扎克，人生記憶-蒂法嘅期望同記憶），而『真正』嘅記憶則被埋入記憶深處，後來喺蒂法協助下搵番真正嘅記憶同真正嘅自我，喺大戰結束後、以自己所長同環境而開咗一家送貨公司，對於改造電單車則有相當程度嘅熱衷，因此送貨所得嘅錢幾乎都抌番落架車到，而家每天獨自揸住電單車到處送貨，但係同時，佢亦都係承受住星痕症候群嘅病痛。\n係克勞德嘅青梅竹馬，第一個察覺『虛假』克勞德嘅人，好愛克勞德，同艾莉絲相識之後，兩人成為好友，大戰結束後，依大家嘅期待喺新城鎮『邊緣』開始經營佢嘅酒吧第七天堂（日語：，英語：Seventh Heaven），而喺魔晃都市嘅原『第七天堂』似乎已經冇再去經營，同時亦照顧一群受到星痕症候群折磨嘅細路。\n神羅有史以來最強神戰士，被稱為傳說中嘅英雄，喺得知自己誕生嘅過程係一場計畫之後開始展開調查，但因為加斯特博士已死而無法得到充分嘅解答，喺感嘆加斯特博士唔喺到之下，又被留下嘅資料所誤，誤以為自己係古代種之下而產生嘅誤解，雖然事後知道自己唔係古代種，但已冇辦法阻止已經開始憎恨鄙視世上一切嘅心，喺本作二年前使用黑魔法召喚隕石撞擊星球，以期創造新世界，但最後被克勞德一行人阻止消滅，喺被克勞德暫時消滅後，其精神依舊存喺於星球某處並產生嘅思念體，而思念體嘅目的係讓薩菲羅再次復生。\n：塞特拉倖存者、能同星球『交談』，艾莉絲被有住扎克影子嘅克勞德所吸引，而漸漸愛上『真正』嘅克勞德，同時亦係第二個察覺『虛假』克勞德嘅人，期望能同『真正』嘅克勞德見面，喺同蒂法相識之後，兩人成為好友，喺二年前召喚神聖魔法中，死於薩菲羅刀下，其意識仍存喺生命之河中。\n：喺二年前係反神羅組織-阿法朗『Avanlanche』嘅領袖，而養女瑪琳係佢生活嘅原動力，大戰結束後，巴雷特將瑪琳寄放喺蒂法到，而家努力採掘可以代替魔光嘅新能源。\n：長相類似狼嘅生物，會講話，尾巴嘅末端係火焰。又名赤紅十三號，星球守護者，壽命可超過五百年以上，克勞德嘅夥伴之一。2年前被寶條博士誤判為古代種而捕捉，家鄉喺『阿法朗』最初嘅成立之地，星辰的峽穀。\n：原神羅特克斯成員，愛戀魯克蕾希亞(薩菲羅生母)，過去曾被瘋狂科學家寶條殺害並被改造肉體，擁有可以化身為不老不死魔物嘅能力，背負住不老不死嘅命運繼續生存，二年來獨自調查大戰結束後嘅世界，多少知道而家大家所面臨問題嘅原因。\n：五臺村嘅少女，因為想要復興自己嘅故鄉，而成為咗盜取其他人祕石嘅小偷，結果衰喺克勞德手上，而後又被克勞德所救，自稱秘石獵人，隱隱暗戀住克勞德，克勞德嘅夥伴之一。\n：懷住一顆年輕奮進嘅心步入壯年，過去係神羅嘅傳奇飛行員同頭號太空人，現喺依然向住遙遠嘅天空而奮鬥。係飛空艇『疾風號』(Highwind)嘅船長，相信科學至上主義。\n：神戰士，『虛假』克勞德嘅原型，同時亦係克勞德嘅好友，同薩菲羅嘅交情似乎曾經係好友(?)，為保護克勞德而死於神羅兵鎗下，艾莉絲嘅初戀情人，佢嘅意識仍存喺生命之河中。\n：巴雷特嘅好友達因嘅女兒，係巴雷特戰鬥嘅動力，而家同蒂法住喺新城鎮『邊緣』嘅第七天堂酒店，並且照顧住丹素。\n：被克勞德帶回並患有星痕症候群嘅小男孩，非常崇拜克勞德。\n：薩菲羅思念體嘅首領，擅長用刀，性格憤世嫉俗，渴望住母親-積路華嘅重視。\n：薩菲羅思念體嘅一員，擅長用槍刀，外型係最接近薩菲羅嘅思念體。\n：薩菲羅思念體嘅一員，擅長肉搏戰，看似強壯，但喺攻擊上相當依賴武器。\n：神羅公司總務部調查科、隸屬治安維持部門嘅精銳部隊，特克斯『Turks』嘅隊長，喜歡艾莉絲。\n：特克斯嘅隊員，因二年前雷諾同克勞德交戰後受傷，而臨時遞補嘅隊員，喜歡茨奧。\n：特克斯嘅菁英份子，曾同克勞德等人交戰過，以休息時唔會工作為原則嘅工作享受者。\n：特克斯嘅菁英份子，曾同克勞德等人交戰過，個性沈默寡言，喜歡蒂法。\n特註：\n1.此人物介紹皆以太空戰士VII主線劇情、支線劇情中，以隱藏於遊戲中嘅各人好感度最高為主而產生嘅人物介紹，好感度關係於克勞德同眾人嘅關係，係以好感度最高時，艾莉絲、蒂法、尤菲都喜歡克勞德。\n2.喺本作中，有一幕係克勞德同蒂法獨處時，蒂法本來沒有任何裝飾嘅手上突然出現疑似結婚戒指嘅飾品，至於係唔係就各自推想，有興趣嘅同好可以去仔細看看。\n關鍵解釋.\n星痕症候群：星痕可講係積路華(日語: 英文: )病毒，而積路華細胞侵入人體所造成嘅疾病則被稱為星痕症候群，感染者最終身體流出黑色液體而死。身體出現黑斑嘅原因就劇中講到：自身身體嘅生命之河對抗住非自身物質而產生嘅反應。感染者因此死亡後，精神同肉體會回歸生命之河，而星痕會隨住一同侵入生命之流，進而侵害星球，而令薩菲羅得到控制星球嘅目嘅。\n星球意識：呢個世界、星球係有自己嘅意識，而唯一能同佢交談嘅係喺各星球旅遊嘅種族—塞特拉『Cetra』，之後塞特拉一部份族人留下來定居。\n積路華：二千年前，由落喺諾魯斯珀地區嘅隕石帶來嘅外星生物，外表同女性類似，主要特性『變身/製造幻影』、『傳播病毒』、『重組/融合』等三種，而因此使嘅塞特拉一族被滅殺殆盡，僅存嘅塞特拉倖存者喺星球發動攻擊前將積路華擊敗封印，而後積路華本身嘅意識似乎已被星球消滅，只剩下其細胞能力，並由薩菲羅嘅意識所控制。\n狼：代表者克勞德心靈深處嘅遺憾，『狼』所出現嘅地方則為克勞德內心遺憾之處。\n生命之河：生命之河『Life stream』，被稱為「星之命」嘅有限資源，其本質係星球嘅精神能源，生物死後嘅肉體和精神變為精神能源回到咗星球，喺星球內部同其佢嘅精神融合、匯聚、再分離喺星球中不斷流動所形成嘅暗流。\n神羅公司：以前支配住呢個星球嘅巨大複合型企業，除咗提取同供應魔光能源之外，還提供一切生活所需嘅物質資源，並擁有自己獨立嘅軍隊，和維持治安嘅部門，大戰結束後，神羅公司破滅，而家喺魯法斯嘅帶領下重組復甦中。\n魔光能源：將生命之河化作『能源』，而咁樣產生嘅『能源』稱做『魔光』，『魔光』能產生強大嘅能量，但卻會耗盡星球嘅能量，抽取生命之河嘅地方，會慢慢生唔到野，最終導致星球死亡。\n塞特拉：係一支能喺各星球旅遊嘅種族，而旅行途中，有部分嘅塞特拉人選擇留下，塞特拉人擁有特殊嘅開墾能力來增加星球生命之河嘅能量，不過而家喺留低落來真正嘅塞特拉人喺艾莉絲死後似乎已經絕種(現存除咗『塞特拉』同『人類同塞特拉嘅混血兒』之外而有塞特拉之稱嘅種族，都只係寶條嘅誤判)，而喺其他星球繼續旅行嘅塞特拉人則冇資料可以知道會唔會番來。\n神戰士：神羅公司治安維持部門嘅最強部隊嘅成員，由強至弱共分一等兵(01st)、二等兵(02nd)、三等兵(03rd)三個等級，而神戰士都係通過浸喺一定濃度嘅魔光中，將身體未知嘅力量誘發出來，喺體內植入積路華細胞嘅人類有薩菲羅、克勞德同扎克三個。\n魔晶石：又稱祕石、魔石，頂級魔石大多被克勞德收埋，本質分為三種，第一種係自然形成，係生命之河高度濃縮化後形成嘅結晶體，能力最高，第二種係古代種-塞特拉人將生命之河作有計畫嘅高度濃縮化後形成嘅結晶體，第三種係現代人類喺魔光能源中提煉出來，每種都有其特殊嘅能力，可以令裝備者有各種唔同嘅『能力』，包括使用魔法同召喚強大嘅『召喚獸』。\n影響.\n韓國歌手抄襲事件.\n韓國嘅女歌手IVY發表嘅單曲MV，內容同FF7AC好似，SQUARE ENIX因此向IVY所屬嘅事務所Fantom娛樂申請禁止播放MV。2007年4月6日，首爾中央地方法院接受咗SQUARE ENIX嘅申請。指出MV內容中除咗舞蹈以外，其他登場人物、背景、劇情重有畫面構成都同FF7AC極度相似，認定侵害住作權，禁播MV。\n台灣偶像劇抄襲事件.\n台灣2007年7月30日喺名華人電玩資訊網站巴哈姆特中，爆出臺灣偶像劇終極一家嘅其中一位角色「蘭陵王」服裝疑似抄襲FF7AC克勞德‧史遞夫，引起台灣網友輿論，套劇預定8月8日喺台灣播出。8月6日各大報紙紛紛報導呢件事。\n節錄自蘋果日報嘅報導:「製作人王信貴澄清劇組工作人員沒看過克勞德呢個角色，「蘭陵王」角色係虛構嘅，造型係參考Cosplay、羅馬戰士等概念綜合結果。」\n節錄自聯合報嘅報導：「我們原本嘅設定係要像古羅馬戰士，講真嘅，我們公司向來都最尊重著作權，改拍漫畫跟日本買版權都花很多錢，我而家重係瞭解狀況當中，但東搭西搭出來嘅造型竟然會被講抄襲，呢實喺好難解釋。」\n製作人嘅講法令網友深表不滿，加速咗寄信到SQUARE ENIX嘅舉動。隔日，製作人回覆講正向SQUARE ENIX聯繫洽談版權嘅事，並由可米國際影視發出聲明稿，內容描述可米注重智慧財產權，服裝造型一事純屬雷同，絕非抄襲，而且致上歉意。9日因為CD封面圖上牽涉到版權，華研音樂發出聲明終極一家原聲專輯延後發售，但寫真書同偶像劇仍照預期發售同播放。(http://blog.livedoor.jp/dqnplus/archives/1015530.html)\n商品概要.\n由Hi-Vision技術製作，2005年9月14日喺日本發售。\nDVD普通版.\n特別收錄太空戰士VII PS版遊戲嘅精華片段及Compilation of FINAL FANTASY VII Trailer。\nDVD初回限定版.\n收錄內容同普通版同樣。初回限定版包裝。\nUMD版.\n除收錄咗FF7AC本篇電影故事外，重收錄咗九首原聲音樂 (high speed battle music selcction)。另外初回發行包裝嘅封面紙質跟之後嘅普版略微唔同，係亮銀面嘅紙質。UMD版本並無收錄DVD版本嘅其他花絮及短片。\n太空戰士VII：天子再臨Complete.\n「太空戰士VII：降臨之子 Complete」預定喺2007年發售嘅藍光光碟電影，喺2006年9月22~24日嘅「東京遊戲展2006」首度發表。新加入同替換咗一部分嘅場景，亦新加入咗日語版以外嘅對白。\n參考.\nFinal Fantasy VII官方網站：依官方小講、蒂法篇作資料同內容補充。\nFinal Fantasy VII遊戲主線劇情、支線劇情等內容補充。"}
{"id": "5651", "revid": "4501", "url": "https://zh-yue.wikipedia.org/wiki?curid=5651", "title": "虛數 (i)", "text": ""}
{"id": "5652", "revid": "143999", "url": "https://zh-yue.wikipedia.org/wiki?curid=5652", "title": "冰", "text": "冰係固態水，已發現十四相。不過，一般來講，響地球生物圈指嘅冰，都係冰 Ih，好容易搵得到。呢隻冰係結晶來，軟身易碎，而通常係透明，或者係藍白色；要睇下佢有幾多例如空氣之類嘅雜質。如果撈埋泥，重會變得重啲。響標準大氣壓力，由液態水變做呢種冰，係要將水凍過攝氏0度（273.15 K）。不過，氣壓低過臨界點時，佢亦都可以昇華做水汽，唔經液態。"}
{"id": "5653", "revid": "70546", "url": "https://zh-yue.wikipedia.org/wiki?curid=5653", "title": "太空戰士：疾風境界", "text": "「太空戰士：疾風境界」（英文：Final Fantasy: Unlimited，日文：）係GONZO製作嘅動畫系列作品，2001年10月2號至2002年3月26號喺日本TV Tokyo播放，其後更喺香港無線電視播放，一共25話。\n概要.\n呢個作品係根據Square Enix發售嘅遊戲「最終幻想系列」製作嘅動畫，但係同「最終幻想系列」嘅其他作品無任何直接關係。不過最終幻想系列嘅招牌元素都有喺呢套動畫度出現，例如陸行鳥（無線譯成幸福鳥）、召喚獸。\n故事簡介.\n住喺新潟縣佐渡島冷清漁村嘅\"小愛\"同\"小優\"係一對雙胞胎姐弟，佢哋嘅父母係著名嘅物理學家早川博士夫婦。早川博士夫婦知道喺特定嘅時間黑暗之柱就會出現，於是着手調查，之後冇晒消息。小愛同小優為咗搵失蹤嘅雙親，搭黑暗之柱內嘅地鐵去異世界，喺旅程中認識到會用氣現術嘅\"麗莎\"同手持魔槍嘅\"風\"，展開一幕幕唔尋常嘅故事……\n後續作品.\nThe story of Final Fantasy: Unlimited, left incomplete by the television series, was continued in several other media and released only in Japan. These are listed below, ordered by the chronology of the events they cover.\n主題曲.\n片頭曲\n片尾曲"}
{"id": "5657", "revid": "126440", "url": "https://zh-yue.wikipedia.org/wiki?curid=5657", "title": "最終幻想XII", "text": "最終幻想XII（Final Fantasy XII）係Square Enix開發嘅最終幻想系列嘅第12集，喺2006年3月16日喺日本發售嘅PS2 RPG遊戲。\n概要.\n2003年度→2004年夏→2004年冬～2005年春→2005年春→2005年春天以後→2005年度反復延遲發售預定，喺2005年7月30日進行嘅Square Enix party發報發售日期，並且喺2006年3月16日喺日本同日發售。\n2005年8月1日，作為製作人、原案、劇本情節嘅松野泰己因病為理由辭退製作人嘅職務，而家原案，劇本情節，監修有關嘅事由河津秋敏接任。\n2005年12月1日，宣佈咗價格係8,990日圓（含稅）。\n遊戲簡介.\n本作由《皇家騎士團》、《Final Fantasy 戰略版》、《流浪者之歌》等遊戲製作人松野泰己製作，採用同 GBA《Final Fantasy 戰略版 Advance》相同嘅世界觀同種族設定。故事描述支配 Valentia 大陸嘅強大軍事國家 Arcadia 帝國同支配 Orderia 大陸嘅 Rosarian 帝國長年處喺戰爭狀態，為咗喺戰爭中獲得優勢，Arcadia 帝國舉兵進攻喺兩大陸迴廊之間，佔有重要地理位置，遊戲設定為氣候炎熱嘅小國家 Dalmaska 王國。"}
{"id": "5659", "revid": "1244465", "url": "https://zh-yue.wikipedia.org/wiki?curid=5659", "title": "克", "text": "克（ 或者 /ɡɹæm/，香港人讀[kaˈlɐm]）係質量量度單位，符號 g。\n克原本嘅定義係一立方厘米嘅水，響攝氏四度嗰陣嘅質量。家下就定做國際單位千克嘅千分之一。"}
{"id": "5660", "revid": "4501", "url": "https://zh-yue.wikipedia.org/wiki?curid=5660", "title": "I (數字)", "text": ""}
{"id": "5661", "revid": "4501", "url": "https://zh-yue.wikipedia.org/wiki?curid=5661", "title": "單位虛數", "text": ""}
{"id": "5662", "revid": "75937", "url": "https://zh-yue.wikipedia.org/wiki?curid=5662", "title": "南亞", "text": "南亞（）係亞洲南方地緣政治分區，主要係印度次大陸，亦都包埋伊朗高原。佢俾西亞，中亞，東亞同東南亞包住。\n根據《大英百科》，南亞包括以下嘅國家：\n阿富汗同馬爾代夫好多時都計埋入南亞國家入面。"}
{"id": "5874", "revid": "225901", "url": "https://zh-yue.wikipedia.org/wiki?curid=5874", "title": "千克", "text": "千克（）或者公斤（， 或者 ），係質量嘅國際標準基本單位，符號 kg，有譯啟羅。佢嘅定義係國際千克原型砝碼嘅質量。\n千克係國際標準裏面，唯一一項有前綴嘅基本單位，取代咗原本克嘅地位。由1983至2019年之間，千克係唯一仍然用實物，而唔係用物理性質，做標準嘅國際標準單位。2019年SI基礎單位重新定義，改用普朗克常數、光速、同銫133原子輻射周期嚟定義千克，令千克嘅定義唔再取決於人造實物。\n1/1000 千克就等於 1 克，1,000 千克就等於 1 公噸。\n千克嘅倍數.\n原本克係質量嘅基本單位，之後被千克取代，但係國際單位制嘅前綴仍然加喺克前面。呢個表仍然係用克做基數。"}
{"id": "5878", "revid": "14", "url": "https://zh-yue.wikipedia.org/wiki?curid=5878", "title": "公斤", "text": ""}
{"id": "5879", "revid": "143999", "url": "https://zh-yue.wikipedia.org/wiki?curid=5879", "title": "音樂", "text": "音樂（；）係一種有組織性嘅聲，涉及作曲嘅人喺時間當中編作聲－一首音樂會通過運用音高、和音、節奏、旋律同音色等嘅元素嚟安排一段段嘅聲，務求令聽嘅人有賞心悅耳嘅感受。音樂理論（music theory）上嘅研究會對呢啲唔同嘅音樂元素作出分析，嘗試了解唔同嘅音樂元素組合會點樣影響一首音樂「有幾好聽」。\n對於人類嚟講，音樂不嬲都係文化嘅重要一環：音樂可以係一門藝術，會由美學嘅角度嚟思考一段聲點樣先至算係「有美感」，而且好多人都會視聽音樂同演奏音樂做一種娛樂，由音樂當中得到樂趣；除此之外，音樂有陣時仲可以有藝術以外嘅文化意義，例如著名芭蕾舞劇《胡桃夾子》當中嘅樂曲就俾好多人同聖誕節聯想埋一齊，所以喺北美洲等地，好多人一到聖誕就會攞《胡桃夾子》當中嘅樂曲嚟周圍播，營造聖誕氣氛。又有啲音樂會俾人攞嚟做重要儀式嘅一部份。\n音樂同舞蹈之間嘅關係極之密切：喺廿一世紀初，絕大多數嘅舞種傳統上都係會跟住音樂嚟跳嘅－跳舞嘅人都會想用音樂；而事實亦表明，人喺聽到音樂嗰時，成日都會不自覺噉身體某啲部份（例如腳板）開始跟住音樂嘅節奏郁動－音樂自然令人想跳舞。\n定義問題.\n喺樂理上，啲人好睇重一條定義上嘅問題：\n呢條問題就噉睇好似好簡單，但就算到咗廿一世紀初，音樂嘅定義喺音樂哲學（philosophy of music）上都仲係一條廣受爭議嘅問題。例如喺廿世紀曾經有人主張音樂可以定義做有組織性嘅聲（organized sounds），但人講嘢產生嘅聲都係一種有組織性嘅聲（語言會有文法，指定邊啲句子可以接受邊啲句子唔可以）－即係話個定義包埋一啲直覺上認為應該唔屬於音樂嘅嘢，所以唔可以攞嚟做音樂嘅定義。又有啲定義嘗試由美感嘅角度出發，將音樂定義做「有組織性得嚟又有美感嘅聲」，但又有個問題係美感呢家嘢相當主觀，而一般認為定義最好應該係要客觀嘅。\n分類.\n音樂可以按好多準則分類："}
{"id": "5880", "revid": "214935", "url": "https://zh-yue.wikipedia.org/wiki?curid=5880", "title": "法律", "text": "法律（或者叫法規）係一串國家或者省規定嘅規則，講明人同機構，規定有乜嘢可以做、唔可以做，一定要做，同埋授權咗去做。按法律嘅目的係對啲人有一套冇差別嘅對待（雖然好多法律用喺唔公平嘅地方，但係有偏見），而且有寫明如果犯咗就會點罰。"}
{"id": "5881", "revid": "166433", "url": "https://zh-yue.wikipedia.org/wiki?curid=5881", "title": "法", "text": "法可以係："}
{"id": "5882", "revid": "259", "url": "https://zh-yue.wikipedia.org/wiki?curid=5882", "title": "電蚊拍", "text": "電蚊拍係一種對付蚊同埋其他昆蟲嘅架生，貌似羽毛球拍，拍面係由一行嘅金屬枝排成。單雙行各自咁連去正極同負極。一撳低響拍柄度嘅掣，金屬支就會各自充上正負電荷。如果有蚊或其他昆蟲掂到金屬枝，兩條唔同電荷嘅鐵枝，佢哋嘅電荷就會穿過昆蟲放咗出來。電荷會將昆蟲燒死。因為電蚊有球拍嘅形狀，就算飛緊嘅蚊蟲，佢都可以好易將佢貼到拍面電死。\n電蚊拍只係用乾電，唔使插濕電，所以電流只係好細。咁細電流對人只會有啲痛，但足以殺死細小嘅昆蟲。"}
{"id": "5883", "revid": "53354", "url": "https://zh-yue.wikipedia.org/wiki?curid=5883", "title": "電", "text": "電，又叫電氣，係物質性質，講物質帶電荷又或有電荷郁。夾埋磁，即係電磁，係物質基本相互作用之一。閃電，電場，同電流都係同電有關，同好出名嘅物理現象。電子同電力都佢喺工業上嘅應用。 "}
{"id": "5884", "revid": "29554", "url": "https://zh-yue.wikipedia.org/wiki?curid=5884", "title": "雨", "text": "雨係降水嘅一隻方式。其他有雪、雹、露。雨係雲度跌落來地嘅水。唔係所有雨都可落到地，因為乾空氣會將水變返做水汽，呢個現象響沙漠好常見。\n分類.\n雨響水循環有好大作用。海水蒸發做濕氣，聚埋變成泡泡，跟住可以變成雨響天空落返地，變成河流入海，又或者畀太陽帶返入空氣，唔停翻轉又翻轉。\n雨可以有雙分法，一係雨量，一係成因。\n雨量係咁分： \n而靠成因就分四種："}
{"id": "5886", "revid": "143999", "url": "https://zh-yue.wikipedia.org/wiki?curid=5886", "title": "雲", "text": "雲係浮響大氣度睇得見嘅水點同冰晶。地球上水汽會變成水點，大概係 0.01 毫米嘅冰晶。數以萬萬計水點或者冰晶，聚埋一齊到睇得到，就係雲。密雲可以反射百分之七十到九十五嘅可見光。所以會見係白色而上面睇落去就一定白色。不過，如太陽光射唔夠落地面，咁雲可以反映嘅光就少咗，變灰甚至黑晒。因為雲係反映其他光，如果光唔係白色，雲就會有其他色，例如日出日落咁。不過，光譜係淨係有近紅外綫呢邊，就會畀水點吸收，變到好暗。\n雲嘅分類、形成原因同埋過程.\n雲係地球上龐大嘅水循環嘅有形嘅結果。太陽照喺地球嘅表面，水蒸發形成水蒸氣，一旦水氣飽和，水分子就會聚集喺空氣中嘅微塵（凝結核）周圍，由此產生嘅水滴或者冰晶將陽光散射到各個方向，咁樣就產生咗雲嘅外觀。因為雲反射同散射所有波段嘅電磁波，所以雲嘅顏色呈灰色，雲層比較薄嗰時呈白色，但係當佢哋變得太厚或者濃密而令到陽光唔能夠通過嘅話，佢哋望上去可以係灰色或者黑色。\n1803年，Luke Howard 就曾經試吓將雲分3大類，用拉丁文命名：「cirrus」（頭髮捲曲），指最上層嘅雲，有纖維嘅特性；「cumulus」（一嚿）指出芽嘅雲，最貼近地球；「stratus」（大範圍）指地平線上嘅雲層。\n再將三大類引申到十個雲形："}
{"id": "5888", "revid": "70546", "url": "https://zh-yue.wikipedia.org/wiki?curid=5888", "title": "霧", "text": "霧其實響地面上嘅雲。霧同雲嘅分別只係掂唔掂到地。同一舊雲，響低地唔係霧，響高地就可能係，只要佢掂得到地就係霧。\n霧同霞分別係雲嘅密度，霧可以將能見度降到一千米以下，而霞就只係兩千米。"}
{"id": "5890", "revid": "1854446", "url": "https://zh-yue.wikipedia.org/wiki?curid=5890", "title": "風", "text": "風係大規模嘅氣體流動現象。喺地球上面，風係由空氣嘅大範圍運動形成嘅。喺外太空，太陽風係氣體或者帶電粒子由太陽到太空嘅流動，而行星風就係星球大氣層嘅輕化學元素經釋氣作用飄散去太空。風通常可以按照空間尺度（英文scale）、速度、力度、肇因、產生區域同埋佢嘅影響來劃分。喺太陽系嘅海王星同埋木星上面，曾經觀測到而家為止喺星球上面產生嘅最強烈嘅風。\n郁嘅原因係地面熱得唔勻循。風有大細，有分級。有啲幾十分鐘微風係某地方晒熱咗引起；亦有啲因為太陽熱力整到響地球長吹嘅風。風向受兩種因素影響，一種係南北極同赤道之間溫差，另一種係地球自轉。\n氣壓同地球自轉唔同，等空氣流動而產生風。空氣嘅重量造成咗氣壓，唔同地區嘅氣壓因為空氣密度、地形、溫度、經緯度唔同而有所變化，因為噉而產生咗高低氣壓，喺同一個水平面上面，氣流從高壓向低壓運動，就形成風。\n氣象學裏面，風有兩個重要嘅元素：風向同埋風速。\n類型.\n季候風.\n季候風（又叫季風）係週期性嘅風，隨住季節變化，而且盛行風向季節切變達到120度以上。主要發生喺亞洲（東亞地區）、西非畿內亞同埋澳洲北邊沿海地帶。\n暴風.\n根據香港天文台嘅定義，暴風嘅定義係指風力達到蒲福氏風級10級到11級，即係每個鐘頭88到117公里，亦即係每個鐘頭48到63海里或者每秒24到33米嘅風力。低過暴風風力一級嘅，係烈風，而高一級嘅係颶風。\n風嘅級別.\n蒲福氏風級（Beaufort scale或Beaufort wind scale）係英國人法蘭西斯蒲福（Francis Beaufort）喺1805年根據風對地面物體或海面嘅影響程度而定出來嘅風力等級。按照風力強弱，將風力劃分成「0」到「12」，一共13個等級，即係而家世界氣象組織所建議嘅分級。到咗20世紀50年代，因為發展出更完善嘅測風儀器，喺自然界入面可以實際測量出來嘅風力就超過咗12級嘅風力等級好多，於是乎就將風力等級由「0」到「12」級擴展到最高嘅「17」級，亦即係一共18個等級。\n蒲福氏風級發明嗰時係一種依靠觀察海面現象嘅分級法。各級數係根據海情或者浪嘅情況來劃分，冇定明相關連嘅風速。\n一個區域同另一個區域熱帶旋風風級術語係唔同嘅，所以區域性同全球性亦都唔同‧比較嘅表如下："}
{"id": "5892", "revid": "1831829", "url": "https://zh-yue.wikipedia.org/wiki?curid=5892", "title": "糭", "text": "糭（），又寫成糉、粽，係中國傳統嘢食，用長形嘅葉包住糯米蒸熟整成。亞洲其它地方亦有糭。\n起源.\n相傳喺五月初五，楚愛國詩人屈原跳汨羅江自盡，百姓為咗唔畀魚食屈原條屍體，就將糭掉入條江。\n包糭係端午節傳統，響農曆五月初五會食糭。"}
{"id": "5894", "revid": "14", "url": "https://zh-yue.wikipedia.org/wiki?curid=5894", "title": "粽", "text": ""}
{"id": "5902", "revid": "70546", "url": "https://zh-yue.wikipedia.org/wiki?curid=5902", "title": "砝碼", "text": "砝碼係一件質量好準嘅物質，喺買賣交易或者科學研究嘅時候用來表示一個質量，從而比較幾樣嘢嘅質量嘅工具。由於要保持質量不變，砝碼一定要係一件唔容易產生化學作用同埋唔容易整爛嘅嘢，所以多數砝碼都係用金屬造。\n砝碼嘅重量多數以克或者千克為單位，質量多數係齊頭數，例如10克、100克。"}
{"id": "5903", "revid": "15404", "url": "https://zh-yue.wikipedia.org/wiki?curid=5903", "title": "同位素", "text": "同位素（）響化學上講同一隻元素原子，原子核入面大家有唔同中子數嘅原子係唔同種類嘅核素，佢哋之間互為同位素。中子數目會影響核子有幾穩定，所以好多同位素都係放射性嘅，佢哋有壽命限制，過得一段時間就會自己分解。\n大部分情況下，組成兩種分子嘅原子如果互為同位素，爾兩種分子嘅化學性質會好接近，但物理性質就會有明顯差別。\n唔同嘅核素喺核子反應入面會有唔同嘅效果。例如235U 可以進行高速核裂變放出能量，被核電廠廣泛使用，但係佢嘅同位素238U 就無噉嘅能力。238嘅核能只可以慢慢噉漏出來。"}
{"id": "5904", "revid": "14", "url": "https://zh-yue.wikipedia.org/wiki?curid=5904", "title": "能量", "text": "科學入面，能量（）係「造成改變嘅源動力」。能量嘅定義來自物理概念功，即力乘以距離。能量嘅國際標準單位係焦耳（J），即係用一牛頓（N）力拉郁一舊嘢一米（m）所需要嘅能量。\n能量有好多個形態，而比較常見嘅有動能、勢能、光能、熱能、聲能、核能、電能同埋化學能。能量守恆定律話：能量可以由一種形態變成另一種形態，但總能量唔會變。\n機械能.\n作功.\n如果喺一個特定嘅參考系入面，有一股力 formula_1 持續噉施落一件有質量嘅物體嗰度，而且喺成個過程期間，件物體行咗 formula_2 咁遠嘅位移，用 \"C\" 代表佢行嗰條軌跡。因為成個過程入面有股力作用喺佢身上，件物體會有個非零嘅加速度，而有個非零嘅加速度代表佢個速度同動量會係噉變。成個過程入面，「嗰股力嘅作功（work done）」係一個冇方向嘅標量，定義上係：\n如果喺成個過程入面股力個數值唔一致，噉個功嘅值可以用積分（integral；詳情睇微積分相關）嘅方法計：\n例如想像一個棒球投手投球，啱啱開始嗰陣，個波喺佢手中唔郁（formula_6），而由「開始投」到「放手」期間，佢一路用佢隻手向個波施力，而喺呢段期間個波移動咗若干嘅距離（formula_2），令個波最後以若干非零速度（formula_8）飛出去。\n順帶一提，如果有一股力，佢喺件物體身上作嘅功嘅數值總量係（只要移動嘅起點同終點不變）無論件物體嘅移動軌跡係點都一樣嘅話，呢股力就係一股保守力（conservative force），例如重力就係一股保守力，而摩擦力唔係。\n動能.\n有咗功呢個概念，就有得去諗力學入面有關能量（energy）嘅問題。首先，根據運動方程（equations of motions），\n呢條式描述一件加速緊嘅物體嘅速度變化，當中 formula_10 係件物體嘅最後速度，formula_11 係佢初頭個速度。跟手執吓呢條式就會變成"}
{"id": "5905", "revid": "4863", "url": "https://zh-yue.wikipedia.org/wiki?curid=5905", "title": "行星", "text": "天文學入面，行星（）係圍住恆星公轉、唔識發光嘅星球。由於行星質量又比恆星少好多，核心無核聚變，所以行星通常都唔會發可見光。\n好耐好耐之前人就知道水星、金星、火星、木星、土星存在，爾五粒星響夜晚嘅天好光吓，用眼睇得見，而佢哋響天上「行」得好特別，有時向前行；有時打倒褪。16世紀後，人類亦明白人住嘅地球都係一粒行星，之後嘅幾百年，發現埋天王星、海王星、冥王星、小行星。20世紀尾到依家，重發現太陽系之外嘅恆星系統都有行星，確定咗嘅差唔多有一百粒。咁多百年來，行星一直無正式嘅定義，2006年8月24日舉行嘅第 26 屆國際天文學聯會天文學家經過幾輪投票之後，終於為行星落咗個科學定義。\n定義.\n2006年8月24號喺捷克首都布拉格舉行嘅第 26 屆國際天文學聯會畀行星嘅定義：\n太陽系嘅行星.\n根據國際天文聯會畀行星嘅定義，太陽系有八粒行星，通稱八大行星，由近太陽講起：\n舊時有九大行星，重包括冥王星，但自從2006年改咗行星定義之後，就降做矮行星。\n分類.\n太陽系嘅行星用佢哋嘅成份來分類："}
{"id": "5910", "revid": "158703", "url": "https://zh-yue.wikipedia.org/wiki?curid=5910", "title": "殺人鯨", "text": "殺人鯨（學名：），又叫虎鯨，事實上佢係世界上最大，最孔武有力嘅海豚／鯨魚品種。因為獵食時兇殘，有咬人嘅記錄（1973年美國海軍潛水手冊記載曾咬過一名滑浪人士），而且重食好多海獅同海豚而得到殺人鯨呢個名。不過英文名「Killer whale」之中嘅「Killer」意思係「殺手」，並唔專指殺「人」。\n自1970年代以來，全球就有24人俾殺人鯨殺死。\n生物學特徵.\n黑白兩間係殺人鯨嘅特色。背鰭非常高聳，可達 1.8 公尺，每條殺人鯨嘅背鰭都唔同，亦係科學家主要分辨佢哋嘅特徵。對眼後面有好明顯嘅橢圓形白斑。下巴同胸前肚腩都呈白色，胸鰭大，圓圓哋。殺人鯨個腦好大，有人腦 4 倍咁重。\n一般野生殺人鯨嘅壽命同人類相似，公有50-60歲，而乸最長可以去到70-80歲，甚至100歲；但俾人養攞嚟進行表演嘅殺人鯨，最長只得 25-40 歲命。\n分布.\n廣泛分布世界各大海大洋，由兩極冰嘅邊緣到赤道邊嘅近岸同海都有發現。喺台灣，喺台東台南一帶水域有人見到殺人鯨嘅蹤跡。但係喺香港水域，到而家都冇殺人鯨出沒嘅記錄。\n食物及生態地位.\n殺人鯨主要係食魚。餓起上嚟有時會食海豹、海獅、海豚、連大白鯊、北極熊都食得落肚。亦有群體追捕大型嘅鯨魚，主要係食幼鯨條脷。殺人鯨除咗人，乜嘢都唔驚，係海洋生態裏面嘅頂級捕獵者，有助維持海洋生態平衡，殺人鯨嘅健康同數量亦係海洋健康情況嘅一個指標。\n保育現狀.\n科學家目前最了解嘅群落就只有北美太平洋岸嘅居留群，已經研究咗呢群裏面某啲鯨群有足足30年。近年海洋污染，大型嘅船隻行駛，以及水族館嘅過度捕獵等，已威脅殺人鯨嘅生存。\n香港海洋公園響以前分別養過兩條殺人鯨：海威小姐同皇子，海威小姐響 1979年1月29日由冰島來港，到 1997年4月21號病死；皇子響 1989年4月13日由日本來港，直到 1991年7月10日病死。海洋公園現計劃再物色另一條殺人鯨嚟香港定居。\n2010年，美國佛羅里達州一間主題公園一條雄性殺人鯨，殺死資深女訓練員，令「應否豢養殺人鯨」成為激烈爭議嘅論點。"}
{"id": "5918", "revid": "1783551", "url": "https://zh-yue.wikipedia.org/wiki?curid=5918", "title": "音符", "text": "音符，俗稱豆豉（如豆豉譜）、蝌蚪、芽菜，係記録音嘅長短高低嘅符號。\n喺西洋音樂度，每個音嘅高低係一定有，而且有一個名畀佢。亦都有用圖來表示音高。"}
{"id": "5923", "revid": "120591", "url": "https://zh-yue.wikipedia.org/wiki?curid=5923", "title": "香港演員一覽", "text": "香港演員一覽："}
{"id": "5928", "revid": "70546", "url": "https://zh-yue.wikipedia.org/wiki?curid=5928", "title": "三角學", "text": "三角學()係數學一支。專門處理角，三角形同埋三角函數。佢同幾何學有關，有人認為三角學係幾何學一門，但係亦都有人唔同意咁講。\n歷史.\n三角學開頭可以追到古埃及，美索不達米亞，同印度河谷文明，多過四千年歷史。巴比倫人可能由佢哋六十進制發展出三角學。\n印度數學家係代數先驅，因為佢地要用埋三角學來計天文。"}
{"id": "5930", "revid": "42683", "url": "https://zh-yue.wikipedia.org/wiki?curid=5930", "title": "數學", "text": "數學（；希臘語：μάθημα，\"máthēma\"，，簡寫 maths），香港嘅廣東話用語興嗌做「mēt sí」（係將英文簡寫拉長嚟讀），係研究數量、變化、結構、空間、同埋模型等概念嘅一門學科。現代嘅數學家一般都會用數學語言嚟去表達一啲命題（proposition），例如係以下噉：\n同自然語言（natural language）唔同，數學語言係為咗將諗法公式化而整出嚟嘅，所以佢好嚴謹，個個符號同字詞都有精確嘅定義－唔似得自然語言噉啲字好多時有得睇情況有好多個唔同嘅解法。數學家嘅目標係運用呢種語言嚟闡述一啲關係（數量關係、結構關係、前後變化關係），並且透過對現實世界嘅觀察、呢啲觀察嘅廣義化（generalization）、同埋邏輯推理嚟去產生啲新嘅知識。每一門嘅數學都會靠一啲公理（axiom）－指啲「不證自明嘅真理」－嚟去做推論。佢哋希望用呢啲所有學者都接受嘅公理嚟證明一啲新知識－數學同實證科學唔同：實證科學係靠揾大量嘅現實事例（做實驗或者觀察）做證據嚟去支持或者否決邊個邊個理論，而數學就係靠推理嘅方法嚟去證明（prove）一啲真理－唔使用任何現實事例。\n基礎數學嘅知識同運用係人類社會之中唔少得嘅一環。佢啲基本概念嘅精煉早響古埃及、古美索不達米亞、同埋古印度嘅數學文本入面就有得睇到。由嗰陣時開始，數學就持續不斷噉有穩定嘅進展。喺 16 世紀嘅文藝復興（Renaissance）時期，因為佢同新嘅科學發現相作用而產生咗數學上嘅革新，導致知識嘅加速發展。到咗今日，數學俾人用喺唔同嘅科學領域入面，包括物理學、工程學、醫學、同經濟學等等。用喺呢啲領域嘅數學通常俾人嗌做應用數學（applied mathematics），而呢啲應用有時亦會激起新嘅數學發現。另一方面，數學家亦都會研究純粹數學（pure mathematics；以下簡稱「純數」）－亦即係對數學概念本身嘅研究，而唔係以任何實際應用做目的。好多數學研究都係由純數嗰度開始，過程入面間唔鐘就會發現啲有實用價值嘅數學知識，所以應用同純粹數學可以話係相輔相成。\n個名點嚟.\n西方.\n喺歐洲眾語言入面，「數學」（；法國話：Mathématiques；希臘話：μαθηματικά）呢個詞語係嚟自古希臘話嘅「」（）。呢個字有「學習」、「學問」呢類嘅意思，同埋另外仲有個狹義啲嘅意思係指「數學研究」。呢個希臘詞仲有個形容詞版「 」（），意思係「同學習有關嘅」或者係「勤力嘅」噉解，亦都會俾人用嚟指「數學嘅」。佢喺英國話表面上嘅複數形式，同喺法國話入面嘅表面複數形式 「」，有得追溯到拉丁話（古羅馬嘅語言）嘅中性複數「 」，由羅馬哲學家西塞羅（Cicero）由希臘話嘅複數「」（）譯過嚟。呢個希臘話嘅詞亦都俾畢達哥拉斯（Pythagoras）用嚟講「萬物皆數」嘅概念。\n中文.\n中文入面「數學」呢個詞大約產生響宋（10 至 13 世紀）同元（13 至 14 世紀）時期，而現代嘅各種漢語（包括廣東話、官話、同閩南話等）嘅詞語「數學」亦都有可能係源自於日文喺明治維新（19 世紀尾橛）嗰時嘅翻譯。呢兩個漢字喺廣東話入面嘅讀音係「」。\n數學語言.\n\"Mathematics is the language in which God has written the universe.\" （「數學係上帝用嚟編寫宇宙嘅語言。」）\n數學語言（Mathematical language）係數學家設計嚟表達數學概念嘅一套溝通系統。數學界而家用嘅數學語言入面啲符號多數係喺 16 世紀之後先發明出嚟嘅。喺打前嘅時期，數學研究係用純文字嘅形式寫出嚟，而自然語言嘅歧義（Ambiguity；指同一個詞可以有幾個唔同解法）性呢類特質搞到嗰時嘅數學家講嘢成日都唔清唔楚，限制咗數學嘅發展。現代數學符號有好明確嘅定義同文法，而呢柞符號嘅高度精確性令到數學對專家嚟講更加容易清楚噉表達。呢柞符號仲好有效率：少量嘅符號包含住大量嘅 資訊。所以今時今日嘅數學家喺寫正式論文嗰陣唔會靠寫「x 加 y 等如 R」，而係會寫：\n數學語言唯一嘅唔好處係佢哋同自然語言好唔同，搞到啲初學者成日俾佢哋嚇親。例如「或」（Or）同「只」（Only if）呢啲詞比用嚟做日常用語嗰陣精確好多，而且數學語言入面有好多例如「開集」（Open set）、「場」（Field）呢啲喺數學入面有特別意思嘅詞。數學術語亦都包括「同胚」（Homeomorphism）、「可積性」（Integrable）等嘅專有名詞。但係用呢啲特別符號同術語係有原因嘅：數學需要精確過日常用語好多，數學家將呢種對語言同邏輯精確性嘅要求稱之為「嚴謹」（Rigor）。\n嚴謹係數學證明入面最重要最基本嘅一部份。噉係為咗避免出現錯誤嘅定理（Theorem）同埋依賴唔可靠嘅直覺－噉嘅情形喺歷史上曾經出現過好幾次。而且喺唔同時期，數學嘅嚴謹程度亦都唔同：希臘人想要好仔細嘅論證，但係喺牛頓嘅時代，啲人用嘅方法就唔係好嚴謹（引發咗第二次數學危機）－牛頓為咗解決問題所做嘅定義要到成 19 世紀先俾人重新用小心嘅分析同證明嚟處理。而今日，數學家又喺度持續噉詏緊電腦輔助證明（Computer-assisted proof）係咪夠嚴謹。\n數學證明.\n數學證明（Mathematical proof）係做數學走唔甩嘅過程。數學家喺開始研究一門數學之前往往會先講好一柞公理（Axiom）－一啲佢哋覺得唔使證明已經可以當係真嘅命題（Proposition）。跟手佢哋就盡可能純粹用邏輯（Logic）嚟去推斷出一啲新嘅命題－而呢啲命題就係數學上嘅新發現。呢個過程靠嘅係演繹推理（Deductive reasoning）－用精確嘅邏輯去由一柞前題推理出一個結論，如果前者成立，後者都一定成立。好似係以下呢個簡單嘅數學證明噉：\n\"要求\"：證明任何兩個雙數 x 同 y 加埋一齊出嘅一定會係一個雙數。\n如果一個數係雙數，噉佢一定會係 2 嘅倍數（雙數嘅定義），所以：\n噉嘅話：\nformula_9 呢個數好明顯係 2 嘅倍數，即係佢一定係一個雙數，所以 formula_10 係一個雙數。\n喺數學上，一個證明一定要有能力顯示個結論係\"實啱\"（Always true）嘅，而唔可以淨係靠摷例子做證－淨係得例子而冇任何證明嘅命題喺數學上就俾人嗌做一個猜想（Conjecture）。好似係上面嗰個證明「任何兩個雙數加埋一定出雙數」嘅例子噉，個數學家一定要用推理證明，如果佢齋靠俾例子（「2 加 4 出 6」、「6 加 8 出 14」...）嘅話，噉「任何兩個雙數加埋一定出雙數」呢句命題就只會係一個猜想。\n數學家諗咗好多唔同嘅證明方法出嚟，包括：\n...等等。\n數學嘅各個領域.\n數學本嚟係由測量土地、商業上嘅計算、同埋預測天文事件呢啲實際嘅需要度產生嘅。呢啲嘢大致上要用到數量、結構、空間、同變化呢柞概念，亦都同算術、代數、幾何學同數學分析呢啲數學子領域有直接關連。除咗噉，數學亦都有啲用嚟探索數學核心同其他領域之間嘅關係嘅子領域：好似係數理邏輯、集合論、唔同科學上用到嘅數學（即係所高謂嘅應用數學）、仲有近代啲嘅不確定性研究。\n數論.\n數學嘅研究起源於數（Number）－一柞用嚟數嘢度嘢嘅數學物體。一開始嗰陣數學家研究嘅得可以用嚟數物件嘅自然數（Natural number）同整數，仲有係呢兩種數嘅算術運算（即係加減乘除）。數論（Number theory）成為咗數學入面嘅一個大領域。佢詳細噉研究整數更深層嘅性質，描述數嘅種種特性，例如係費馬最後定理（Fermat's Last Theorem）就係數論裏面一個出名嘅定理，佢指明咗如果 大過 2 ，世界上冇任何三個非零整數（暫且嗌佢哋做 、 、同 ）可以滿足 呢條式－數學家用咗好耐先至證明到佢，令到數學家證明到佢嗰陣好有成功感。除咗噉，數論仲包括咗啲仲係俾數學家探討緊嘅未解問題，好似係孿生質數猜想（Twin prime conjecture）噉。\n當數系進一步噉發展嗰陣，數學家發現咗數唔止有自然數同整數－整數俾人承認係有理數（Rational number）嘅一種，而有理數又係實數（Real number；連續嘅數量就係用實數嚟表示嘅）嘅一種。實數仲有得進一步擴充到去複數（Complex number），以及四元數（Quaternion）同八元數（Octonion）呢啲。自然數嘅研究亦都引致其他新概念嘅產生，好似係超限數（Transfinite number）噉，呢種數係指一啲「大過所有有限數但係又唔係絕對無限嘅數」－佢將「計數至無窮」呢個概念公式化咗，而且仲有數學家研究佢哋嘅大細。呢個領域又導致咗基數（Cardinal number）同艾禮富數（Aleph number）呢啲概念嘅誕生。\n代數學.\n好多函數（Function）之類嘅數學物體都有某啲內在結構，而呢啲結構都係用某啲數學符號定義嘅，好似係一個線性函數（Linear function）噉，有得用算式嚟表達，又有得用圖嚟表達－研究呢啲數學符號同埋點樣用佢哋嚟得到結果就係代數學（Algebra）嘅領域。呢個領域入面有個好重要嘅概念－向量（Vector），即係一啲有數值又有方向性嘅幾何物體。數學家仲將呢個概念拓展到去三維（3D）以上嘅空間，對統計同物理都有好緊要嘅影響。向量研究結合咗數學嘅三個基本領域：數量、結構、同埋空間，而打後出現嘅向量分析（Vector analysis）仲將佢擴展到去第四個基本領域—變化—嗰度。\n幾何學.\n數學對空間嘅研究就係幾何學（Geometry）嘅範圍。呢門數學領域專係研究物件嘅形狀、大細、同位置，而好多人識嘅歐幾里得幾何（Euclidean geometry）就係最早期嘅有系統性嘅幾何學。三角學（Trigonometry）結合咗空間同數，專門研究三角形（Triangle），產生咗好多有關三角形嘅特性嘅知識，好似係好出名嘅畢氏定理（Pythagorean Theorem）。到咗廿一世紀，數學對空間嘅研究仲推廣到更加多維嘅幾何、非歐幾里得幾何（Non-Euclidean geometry；呢個喺廣義相對論度好重要）、同埋拓撲學（Topology；研究喺連續變形之下仲會保持住嘅空間特性）。數同空間喺解析幾何（Analytic geometry）、微分幾何（Differential geometry）、同代數幾何（Algebraic geometry）呢柞子領域嗰度都有好重要嘅地位。喺幾何學嘅眾多分支入面，拓撲學可能係廿世紀數學度進展得最勁嘅領域，包含咗俾人講咗好耐嘅龐加萊猜想（Poincaré conjecture）同埋啲人詏咗好耐嘅四色定理（Four color theorem）－後者因為計算量太過大，淨係用電腦嚟證明，從嚟冇用人力驗證過。\n數學分析.\n了解同描述啲變數嘅變化喺自然科學入面係一定會撞到嘅議題。呢啲學科研究大自然，而自然界嘅現象都可以用方程式描述。佢哋好多時都要講數量同佢哋嘅變化率之間嘅關係，而數學分析（Mathematical analysis） 就係專門研究數量嘅變化嘅一門數學領域。數學分析由微積分（Calculus）進化出嚟－而微積分詳細噉研究連續性嘅變化，係科學研究嘅有力架生。「函數」嘅概念由呢度誔生，做為描述變化嘅一個核心概念。對實數同實變函數嘅嚴格研究產生咗實分析（Real analysis），而複分析（Complex analysis）可以話係複數嘅相應領域。除咗噉，仲有泛函分析（Functional analysis），專係研究函數空間（Function space）。\n離散數學.\n離散數學（Discrete mathematics）專門研究一啲本質上就唔\"連續\"（Continuous）嘅數學結構－好似係邏輯代數（Boolean algebra）之類。佢係對理論電腦科學（Theoretical computer science）最有用嘅數學領域，包括咗可計算性理論（Computability theory）、計算複雜性理論（Computational complexity theory）、同信息論（Information theory）呀噉。可計算性理論探討電腦入面嘅理論模型有啲乜嘢極限，包括咗圖靈機（Turing machine）研究；計算複雜性理論就專係研究啲問題有幾易用電腦處理－得意嘅係，有啲問題就算理論上有得用電腦解決，都可能會因為太嘥時間或者空間而搞到佢哋嘅答案喺實際上係揾唔到出嚟；信息論研究可以儲喺特定媒體度嘅資料嘅總量，並產生咗壓縮、信息熵（Information entropy）呢啲概念。\n作為一個比較新嘅領域，離散數學有好多基本嘅未解問題。其中最出名嘅係P/NP問題（P versus NP problem）—千禧年大獎難題（Millennium Prize Problems）之一。\n數學基礎同哲學.\n數學家為咗搞清楚數學基礎（Foundations of mathematics），諗咗數理邏輯（Mathematical logic）同集合論（Set Theory） 等嘅子領域。呢柞子領域專注於將數學放喺一個嚴謹嘅公理架構上，並且研究呢個架構嘅後件。佢哋希望用最少嘅公理－一啲不證自明嘅命題－嚟去推論出所有嘅數學，令到數學呢門學科有一個穩陣嘅基礎。好似係希爾伯特計劃（Hilbert's program） 就係想將所有嘅數學放喺一固穩陣嘅公理基礎上面，雖然目前為止都唔係好成功。\n應用數學.\n應用數學（Applied mathematics）重點係諗點樣將抽象嘅數學工具用嚟解答科學、工商業、同其他實用領域入面嘅問題。其中應用數學嘅一個重要領域係統計學（Statistics），佢利用概率論（Probability theory）做工具，對含有隨機性嘅現象進行描述、分析、同預測，而大部份嘅科學實驗、測量、同觀察研究都需要用到對資料嘅統計分析，例如係生物學（Biology）就因為所有生物本質有隨機性，所以基本上做親研究都會用統計學。除咗噉，又有數值分析（Numerical analysis）呢個子領域研究點樣有效噉用電腦解決啲因為計算量太大而冇可能人手計嘅數學問題，同埋有對計算裏頭捨入誤差（Round-off error）或者其他誤差嘅研究。\n數學之美.\n數學係包含咗數量、結構、空間、同變化等問題嘅學問。一開始嗰陣，佢係出現喺貿易、土地測量、同天文學嗰度－好實際。而今日，所有嘅科學都有啲值得數學家去研究嘅問題，而且數學本身亦都有好多問題等住解答。有啲數學只係同產生佢嘅領域有關，而且多數係用嚟解答呢個領域嘅問題。但係一個領域產生嘅數學好多時喺其他領域入面都有用，有啲甚至成為咗數學界一般都會知嘅知識：好似係微積分，佢係由物理學（Physics）嗰度產生，但係喺其他領域－甚至社會科學（Social science）－度都有廣泛應用。即使係「最純嘅」數學通常亦都有實際用途－呢個卓越嘅事實，俾維格納（Eugene Wigner）話係「數學喺自然科學中超出想像嘅有效性」。\n好多數學家都談論數學嘅\"優美\"－佢內在嘅美學（Aesthetics）同美（Beauty）。首先，數學有喺藝術同設計上嘅應用：例如簡單化同一般化－好似係喺做視覺設計嗰陣用啲簡單啲嘅形狀－就俾好多人話比較有美感，而點樣簡化一啲視覺設計可以用數學方法計出嚟。另外數學嘅美亦都包括一啲巧妙嘅證明－當數學家用一啲好有技巧或者創新嘅方法證明一啲定理嗰陣，好多學者都會覺得係美嘅展現。歐幾里得（Euclid）對「呢個世界有無限噉多個質數」嘅證明就係一個好例子。除咗噉，一啲加快計算嘅方法亦都俾人覺得係數學之美嘅一環，好似係快速傅立葉變換（Fast Fourier transform）噉。\n高德菲•哈羅德•哈代（G. H. Hardy）喺佢篇文《A Mathematician's Apology》（個名直譯係「一個數學家嘅辨白」）度話佢所相信嘅美學思維足夠令佢想研究純數學。\n數學係咪科學.\n好多學者仲喺度詏緊數學係咪應該俾人分類做科學嘅一門。高斯（Gauss；18 世紀嘅德國數學家）嗌數學做「科學之母」：佢拉丁話嘅原文係 '，而德國話係 '（直譯係「科學嘅皇后」），其中對應「科學」嘅單字「Scientia」意思係「知識」噉解。事實上，科學個英文名「Science」本嚟係呢個意思，而且好明顯數學喺呢個定義之下的確係一門「科學」－而將「科學」呢個詞重新定義做淨係指「自然科學」係 18 世紀打後先有嘅事，而喺呢個新定義之下，純粹數學唔算係一門科學。\n但係就算將「科學」定義做自然科學，數學同科學依然係有好密切嘅關係：直覺同實驗喺數學同科學嘅猜想建構上都扮演住重要嘅角色。而到咗廿一世紀，實驗數學（Experimental mathematics）－一啲用實驗嚟研究數學嘅學問－喺數學界入面嘅重要性持續噉增加緊，而且電腦運算同模擬喺科學同數學度嘅重要性亦越嚟越勁。史蒂芬•沃爾夫勒姆（Stephen Wolfram） 2002 年喺佢本書《A New Kind of Science and a New Kind of Science Explorer》（個名直譯係「一種新科學同一種新嘅科學探索者」）入面提出，計算數學應該被視為一個獨立科學領域嚟探索。另一種觀點認為某啲所謂嘅「科學」領域（例如理論物理）係數學嘅領域，只不過係佢哋柞公理嘗試符合現實。好似係廿世紀嘅物理學家愛因斯坦（Albert Einstein）就曾經噉樣講：「數學定律越係同現實有啦更，就越唔確定；而佢哋越係確定，就越係同現實唔啦更。」\n雖然係噉，數學係咪有可否證性係一個好緊要嘅議題。「可否證性」係指一句命題有冇得透過對現實嘅實驗或者觀察嚟驗證，而卡爾•波普爾（Karl Popper）同絕大多數其他科學哲學家都堅持認為一定要有可否證性先算係科學。問題係，好多哲學家都覺得數學冇可否證性，所以唔係一門科學。喺 1930 年代嗰陣，數理邏輯嘅重大進展又顯示咗數學唔可以併入去邏輯學嗰度，而且波普爾推斷「大部份嘅數學定律，好似物理同生物學噉，係假設演繹嘅：純數因此變到更加接近將猜測作為假設嘅自然科學，比佢而家睇起嚟更接近。」 其他思想家，譬如係出名嘅拉卡托斯（Imre Lakatos），都有提供一啲關於數學本身係咪有可否證性嘅討論。\n總體嚟講，數學家對數學係咪科學嘅觀點有好大分歧。有啲研究應用數學嘅數學家覺得佢哋係科學家，而嗰啲研究純數嘅數學家就通常覺得佢哋係喺一門似邏輯學多啲嘅領域度做嘢，所以基本上係個哲學家多啲。好多數學家覺得將佢哋嘅工作稱為「科學」，係低估咗佢喺美學方面嘅重要性，同埋佢作為七大博雅教育（Liberal arts education）之一嘅歷史。另外亦都有人認為如果忽略數學同實證科學之間嘅關聯，係假扮睇唔到數學同科學、工程學之間嘅聯繫導致咗好多數學上嘅發展呢個事實。呢啲觀點之間嘅分歧又喺哲學上產生咗數學係\"俾人創造\"（Created；好似藝術）定係\"俾人發現\"（Discovered；好似科學）嘅爭議。實際上，大學院系劃分入面成日有「科學同數學」系，說明咗呢兩個領域俾人睇做「同盟」，而唔係「同一」。喺實踐上，數學家基本上會喺同科學家合作，但係喺細節上就分開－呢個亦係數學哲學眾多議題嘅其中之一。\n喺獎項上，數學獎通常會同其他科學嘅獎項分開。好似係數學上最出名嘅獎菲爾茲獎，喺 1936 年創立，每四年頒獎一次；另一個國際上主要嘅數學獎項係阿貝爾獎（Abel Prize），喺 2003 年創立。以上兩個獎都會對特定嘅工作主題頒獎，包括數學新領域嘅創新或者已成熟領域入面未解決問題嘅解答，而且都係同自然科學上嘅獎項分開嘅。\n數學史.\n數學有好長歷史。史前嘅人類就喺度試緊用自然嘅法則嚟衡量物質嘅多少、時間嘅長短呢類抽象數量，例如度時間就有日、季節、同年呢啲。冇幾耐算術亦都好自然出現咗。古代嘅石碑亦表示嗰時嘅人經已有些少幾何學知識。喺打後嘅有歷史時代，數學係為咗文明早期嗰陣嘅生產活動而誕生嘅－包括稅務同貿易嘅實用計算、測量土地、同埋預測天文事件呀噉－呢啲需要可以簡單噉概括為早期數學對數量、結構、空間、同埋時間方面嘅研究。嗰時嘅人亦都有咗啲記數嘅架生，例如符木、或者響印加帝國（Inca Empire）入面用嚟儲存數據嘅奇普（Quipu）－唔同文明都有各自嘅記數系統。另一方面，古人都有啲對純數學嘅研究：古代中原嘅六藝之一就有「數」呢一門。而「Mathematics」呢個詞響歐洲有希臘話詞源 （mathematikós）－呢個字意思係「學問嘅基礎」噉解，源於 （máthema；「知識、學問」）－古希臘人已經有啲數學概念。\n到咗 16 世紀，算術、初等代數、仲有三角學等嘅初等數學西人經已大致搞掂。17 世紀有咗「變數」呢個概念，令啲人開始研究變化緊嘅量同量嘅相互關係、同埋圖形之間嘅相互變換。西人響研究古典力學（Classical mechanics）嘅過程之中又發明咗微積分。隨住自然科學嘅進一步發展，為咗研究數學基礎而產生出嚟嘅集合論同數理邏輯呢啲領域亦都開始慢慢發展。總體嚟講，數學由古代到而家都一直係噉延展緊，而且同科學有好豐富嘅相互作用－兩者都有著數。\n數學響歷史上有好多嘅大發現，並且直到今日都仲會有新嘅發現。根據俄羅斯數學家 Mikhail B. Sevryuk 響美國數學會通報 2006 年 1 月嘅期刊入面講，「存在響數學評論（Mathematical Reviews；一本好有料到嘅數學期刊）資料庫入面嘅論文同埋書嘅數量自從 1940 年（數學評論嘅創刊年份）經已超過咗一百九十萬份，而且每年仲增加超過七萬五千份嘅細目。呢個學海嘅絕大部份都係新嘅數學定理同埋佢哋嘅證明。」"}
{"id": "5931", "revid": "105987", "url": "https://zh-yue.wikipedia.org/wiki?curid=5931", "title": "艾威", "text": "艾威（），原名徐威信，係香港藝員，喺香港電視廣播有限公司第8期（1978年）藝員訓練班出身，同期同學有湯鎮業、景黛音、周秀蘭、黃造時、陳安瑩、廖啓智、陳敏兒、李成昌、梁潔華、黃敏儀、傅玉蘭。之後，艾威第一齣演電影《彩雲曲》扮一名酒廊歌手，唱《Sometimes When We Touch》。佢1990年代改藝名做艾威。\n艾威曾經同前三級女星陳穎芝拍拖，之後分手。"}
{"id": "5932", "revid": "259", "url": "https://zh-yue.wikipedia.org/wiki?curid=5932", "title": "周海媚", "text": "周海媚（；），花名「海味」、「凍齡女神」，原籍廣州，滿洲白旗嘅滿族人，喺香港出世，係前香港女藝人。\n生平.\n周海媚喺香港出世，曾經喺麗澤譚肇康紀念學校同埋位於屯門嘅順德聯誼總會譚伯羽中學讀書，1985年參加香港小姐競選，落選之後簽約無綫電視做旗下藝員。佢拍過好多部劇，包括《義不容情》，亦推出過寫真集。\n佢啱啱出道嗰陣，同呂良偉行得好埋，兩人當年因不明原因之下結婚，不久後翌年就決定離婚，目前仍然係單身。後來同黎明合作嗰陣又爆出緋聞，近年又話有同周家文拍拖，不過呢啲卒之係傳聞。\n周海媚曾經先後喺2008年同2012年尾兩度重返娘家TVB拍劇，目前已約滿離開，定居北京，專注喺中國大陸發展，甚少喺香港露面。"}
{"id": "5933", "revid": "1661351", "url": "https://zh-yue.wikipedia.org/wiki?curid=5933", "title": "安德尊", "text": "安德尊（，）係香港電視藝員，花名「大王」。佢主持無綫電視《城市追擊》、午間節目《都市閒情》同埋長者節目《開心老友記》出名。\n安德尊響香港長大，喺香港讀小學，中學重未讀完，就去咗菲律賓讀中學，之後響嗰度讀埋大學。喺中學時佢識咗個女朋友。佢話自己個樣唔討好，成日俾人排擠，所以好難得有女朋友，好驚會冇咗。佢成日掛住女朋友，搞到冇心機讀書，嗰段時間成日送女朋友返佢學校，而自己成日遲到，放學又趕住去接女朋友。\n後來女友要去菲律賓讀書，而安德尊忍唔到同女朋友分開，所以佢求屋企人畀佢去菲律賓，去到菲律賓都係掛住女友，佢成日搵人頂堂，考試請槍。唔夠一年女友因腦膜炎病死，當時佢感覺到冷漠、無助、令佢諗起好多嘢，覺得呢幾年浪費咁多時間，荒廢學業，到頭來女朋友未到廿歲就死咗。佢問自己生存響度係咪白過。佢十九歲響菲律賓讀完大學返香港，要追返自己失去嘅嘢。\n返到香港，加入亞洲電視做演員，一時力捧擔任多套連續劇同節目主持。響亞視最後一個節目係1993年嘅兒童節目《德尊老師》。其後曾經喺浸會醫院嘅老人中心擔當節目策劃。\n1994年6月轉投無綫電視主持《大江南北》、《城市追擊》、《全線大搜查》等節目。響《城追》期間以報道陳健康事件同埋感性事件出名。佢誇張腔調令佢響唔少廣告出現。除此之外，佢亦有主持部份綜藝節目，同客串部份電視劇。2000年曾經夾埋「Gas!」組合合唱《董不董》，重錄埋唱片；安德尊響無綫期間唱過唔少兒歌，出名嘅有前期嘅《前進啊！Gulliver Boy》、《愛吃烏冬的老公公》、《家燕媽媽》系列、《乖仔學堂》；2004年主唱兒歌《大王駕到》，加上佢搞笑嘅演譯而有咗「大王」稱號。2006年仍然有同薛家燕灌錄新唱片（賀歌）。\n佢最早演出嘅舞臺劇係1991年2月嘅《油脂》；2005年8月參與《開心鬼》音樂劇演出同主唱劇中歌曲。佢信佛教，去過佛教學校演講，並提倡廣結善緣、珍惜生命以及緣份等。\n早年曾流傳安德尊本人好有錢，畀傳媒戲以「禾旱蓋德尊」，安德尊本人極力否認，只係透露曾經喺元朗合資買地建舍，2003年曾經同周秀蘭喺銅鑼灣經營素菜館。\n佢主持風格好得意，成日好似有意無意、特登做出錯誤示範，搞到人笑又唔係，喊又唔係。有時主持節目，表演到好緊張，畀人緊湊嘅感覺。另外佢有種「大王」嘅風格，扮到好正義咁指揮同事同觀眾，但各人仍然好受落。"}
{"id": "5934", "revid": "1784220", "url": "https://zh-yue.wikipedia.org/wiki?curid=5934", "title": "歐瑞偉", "text": "歐瑞偉（）係香港電視演員，做過龍虎武師，之後投考1985年嘅無綫電視第四期無綫藝員進修班並且成為旗下藝員。1986年成為無綫電視「銀河七星」之一。"}
{"id": "5936", "revid": "1824672", "url": "https://zh-yue.wikipedia.org/wiki?curid=5936", "title": "劉家輝", "text": "劉家輝（），原名冼錦熙，喺中國廣東省出世。1970年代末到1980年代期間，曾經係邵氏電影公司力捧嘅功夫片男星。\n生平.\n劉家輝係劉湛嘅契仔，同劉湛兩個仔、導演兼演員劉家良同埋武術指導劉家榮係無血緣關係。由於劉湛係洪拳名家林世榮（師承黃飛鴻）嘅弟子，即係黃飛鴻嘅下三代徒孫，劉家輝自細就受嚴格同正統嘅武術訓練，奠定後來成為武打明星嘅基礎。\n1974年劉家輝入電影圈，從龍虎武師、武術指導做起，1976年由義兄劉家良執導嘅《陸阿采與黃飛鴻》係佢第一部擔大旗嘅作品。1978年嘅《少林三十六房》真正令佢聲名大噪。呢部電影唔單只成為當年香港十大賣座片，亦都響外國得到唔錯嘅反應。佢響於片裏面演三德大師令到觀眾印象深刻，San Te（三德）亦變成為佢另一個英文名（佢原本英文名Gordon Liu），係某啲外國影迷心目中嘅代名詞。後來響邵氏拍幾十部影片，佢幾乎全部都係飾演武僧。\n當功夫片熱潮消退、邵氏唔拍攝電影之後，劉家輝轉向電視劇發展。少咗邵氏公司嘅幫助，佢知名度比唔上以前，只可以響電視劇或電影中做配角或者反派。\n佢受過名導演昆汀·塔倫提諾邀請，喺《標殺令》電影系列中演出，分別喺第一集飾演瘋狂88的殺手強尼莫，第二集飾演武術高人白眉。"}
{"id": "5941", "revid": "1265625", "url": "https://zh-yue.wikipedia.org/wiki?curid=5941", "title": "正月初一", "text": "正月初一係黃曆一年之中嘅第一日，亦係正月第一日，大約響大寒同雨水兩個節氣之間。傳統上，呢日叫做鷄日。因為響新年，亦都叫年初一。\n節慶、風俗習慣.\n由呢一日起到正月十五元宵為止都係新年。正月初一，唐人地方同受唐人文化影響嘅地方，都會慶祝新年。\n響半夜時份拜神上香，細路仔睏覺時會有壓歲錢。\n日頭通常會食素、祀祖、拜神，亦會開始派利是、拜年。"}
{"id": "5942", "revid": "42683", "url": "https://zh-yue.wikipedia.org/wiki?curid=5942", "title": "礬", "text": "礬係化學物質，係雙硫化物結晶。一般係跟以下結構M+2SO4·M3+2(SO4)3·24H2O 。M+代表鹼金屬，好似鋰，鈉，鉀，銣，銫咁。而M3+就係三價金屬，好似鋁，鉻同鐵咁。而銨離子(NH4+)都可以響呢個位出現。\n呢隻鹽係用來染料或者其他工業製作。佢溶響水，味又澀又酸又甜。用石蕊來試係酸性。結晶係正八面體。加熱會熔，再熱啲，裏面嘅水份子就走面出來，舊鹽會起泡同脹晒，最後變成一堆粉，唔再係晶體。\n明礬係最常見嘅礬。"}
{"id": "5944", "revid": "158703", "url": "https://zh-yue.wikipedia.org/wiki?curid=5944", "title": "正月十五", "text": "正月十五係黃曆每年第一個月第十五日。因為響新年，亦都叫年十五或者新十五。\n節慶、風俗習慣.\n呢一日係元宵，係新年最後一日。呢日嘅人會食湯丸。"}
{"id": "5945", "revid": "1854192", "url": "https://zh-yue.wikipedia.org/wiki?curid=5945", "title": "越南", "text": "越南（；，北方口音： ；南方口音：或者），以前叫安南（；南有變調），而今全名叫（），係東南亞一個社會主義國家。喺1976年之前嘅南北越時期，越南社會主義共和國嘅前身北越個名叫做越南民主共和國。越南嘅首都係河內。\n越南嘅地理位置喺東南亞嘅中南半島東端，東面就係南中國海，北緯 8°30' 至 23°22'，東經 102°10' 至 109°30'。同柬埔寨、老撾同埋中國嘅雲南、廣西接壤，又同中國廣西共享北部灣（以前叫東京灣，「東京」指越南北部紅河三角洲地區）。兩國原先響正海灣中心個白龍尾島劃界，家下以東經 108°03' 作為新嘅邊界。\n越南係東南亞國協（ASEAN）成員之一。\n歷史.\n根據多個國家嘅歷史記載，越南嘅歷史可以追溯至4000年前。\n公元前3世紀，秦朝侵略越南北部地區（包括依傢廣州一帶）。響前1世紀至10世紀嘅大部份時間，越南係喺中國古代各政權嘅統治之下。968年，丁部領統一境內嘅割據勢力而建國，響李朝建立後，宋朝承認佢嘅主權。響脫離北屬之後嘅歷史中，越南成為藩屬國。\n大蒙古國時期，越南陳朝曾擊退蒙古嘅入侵。而蒙古人忽必烈嘅元朝建立之後，越南陳朝嘅陳興道又曾兩次擊退元軍嘅入侵。\n嘉慶七年（1802年），阮福映建立阮朝，第二年請清朝冊封做「南越國王」，最終嘉慶帝改以「越南國王」嘅名冊封，阮朝嘅正式國號就係「越南」，取代咗以前嘅名安南，用到依家。\n19世紀末，越南成為法國殖民地，直到1954年獲法國承認獨立。但未幾越南分裂成南越同埋北越，兩國打咗十幾年嘅越戰，1976年由北越統一越南。\n1977年，越共四大確定咗親蘇聯嘅方針，同中共嘅關係轉趨冷淡。1978年，由於越南政府響前南越地區推行「社會主義改造」，導致大批越南華僑逃離越南。1978年12月25日，越南黎筍政府派25萬越南人民軍部隊入侵柬埔寨，越軍好快就攻入柬埔寨嘅首都金邊，並且係推翻紅色高棉後扶植名為柬埔寨人民共和國嘅親越傀儡政權，但聯合國一直唔承認柬埔寨人民共和國。1979年1月，越南同蘇聯簽訂咗《越蘇友好合作互助條約》，越軍佔領柬埔寨之後，係柬泰邊境地區部署重兵，紅色高棉亦都向泰國邊境逃跑，越軍打到柬泰邊境，令泰國邊境地區人民嘅生命財産遭到嚴重嘅損失。雙方係經過13天嘅戰鬥後講和。1979年，中國為咗分擔柬埔寨被越南攻打嘅壓力入侵越南，史稱中越邊境戰爭，中國人民解放軍係攻入越南北部嘅諒山、高平、老街三個省會之後撤軍回國。之後，中越邊境仍不斷發生衝突，衝突持續咗10年咁耐。1986年，越共換咗領導人之後，開始改變越南嘅經濟政策，佢哋學習市場經濟同埋對外開放投資嘅模式，嗰政策叫做「革新開放」。1989年，中蘇關係實現正常化，同年9月27日，越南從柬埔寨撤軍，中越邊境衝突結束。1991年，越南共產黨派出代表團訪問中國，中越關係實現正常化。1992年，韓越關係實現正常化。\n1995年7月，越南同美國建交。\n地理.\n越南全國佔地大約331,688平方公里。地形包括有丘陵嘅茂密森林，平地面積唔超過20%。山地面積佔40%，丘陵佔40%，森林佔42%。\n政治.\n越南由越南共產黨一黨執政，國內冇其它合法政黨，越共總書記係黨同國家最高領導人，兼任中央軍事黨委書記，掌握軍權。2001年取消政治局常委之後，黨總書記、國家主席、政府總理同國會主席被視為越共領導層嘅「四大支柱」。\n教育.\n響2000年，越南經已基本實現小學義務教育普及化嘅目標。2001年全面推廣9年義務教育。響2001-2002學年，越南全國大、中、小學學生大約有1,860萬名。全國有2.58萬間三級普通學校，179間高等院校。"}
{"id": "5947", "revid": "70546", "url": "https://zh-yue.wikipedia.org/wiki?curid=5947", "title": "施公奇案", "text": "《施公奇案》係香港無綫電視響2005年頭製作，2006年推出嘅一部電視劇。響2006年1月31日至2月26日期間喺香港無綫電視翡翠台首播。主題曲《先知先覺》，由陳浩民主唱，呢套劇集係根據晚清小說《施公案》改編而成。"}
{"id": "5948", "revid": "259", "url": "https://zh-yue.wikipedia.org/wiki?curid=5948", "title": "蜑家", "text": "蜑家（蜑讀但，，口音上可講「鄧家」），又寫做蛋家或疍家，係住響廣東、福建、廣西、海南、香港、澳門嘅民族。佢地住響海邊，有啲就住響漁船上面。響以前係當係蠻，不過大清國雍正皇帝響1723年到1731年期間，發過多度諭旨，將佢哋蠻地位剔除。\n蜑家人叫自己做水上人（），同地上面嘅人分開來，佢哋有自己嘅祖先傳說，以唔使上地為榮。而地上人亦都當佢哋唔同類，甚至誤會佢哋係唔同種人，身體有唔同特徵。不過學者研究來睇，水上人同廣東一帶嘅人，只係生活差別咁大吧。身體有差別都係工作做成。水上人講嘅蜑家話，同廣東話唔係分別咁大，主要係水上生活用字特別豐富。\n蜑家人多數係做漁民，多數住響船上，響海灣聚集。有啲會響海邊起村起市。到咗二十世紀，水上人已經逐漸搬上岸，因為太接近，好難分到係咪水上人。\n而越南都有蜑。"}
{"id": "5949", "revid": "14", "url": "https://zh-yue.wikipedia.org/wiki?curid=5949", "title": "水上人", "text": ""}
{"id": "5950", "revid": "14", "url": "https://zh-yue.wikipedia.org/wiki?curid=5950", "title": "蜑", "text": ""}
{"id": "5951", "revid": "14", "url": "https://zh-yue.wikipedia.org/wiki?curid=5951", "title": "蜑家人", "text": ""}
{"id": "5952", "revid": "14", "url": "https://zh-yue.wikipedia.org/wiki?curid=5952", "title": "蜑民", "text": ""}
{"id": "5953", "revid": "1016921", "url": "https://zh-yue.wikipedia.org/wiki?curid=5953", "title": "大浦洞2型", "text": "大浦洞2型（，）係北韓由蘆洞1型發展出來嘅導彈。射程更遠，可達3500英里。據稱可以攜帶核彈頭。\n2006年7月5號，美國情報機關指北韓最多發射咗六枚導彈，其中至少一枚係長程嘅大浦洞2型導彈，響發射後35秒失靈。"}
{"id": "5954", "revid": "14", "url": "https://zh-yue.wikipedia.org/wiki?curid=5954", "title": "大浦洞2", "text": ""}
{"id": "5956", "revid": "14", "url": "https://zh-yue.wikipedia.org/wiki?curid=5956", "title": "大浦洞2号", "text": ""}
{"id": "5957", "revid": "14", "url": "https://zh-yue.wikipedia.org/wiki?curid=5957", "title": "佬", "text": ""}
{"id": "5958", "revid": "2913", "url": "https://zh-yue.wikipedia.org/wiki?curid=5958", "title": "時間", "text": "時間（）係鐘報嘅時分秒，又或時間係長短。時間係哲學，藝術，詩同科學主要探討嘅範圍。因為咁廣泛，好難有一個共識嘅定義。有啲學者會唔同意時間係可以度。好多科目都係操作上嘅定義，即係用單位來定義時間。\n科學家同技術員用好多時間去度時間，之後就發展咗天文學。時間對社會學重要，有個人價值同有經濟價值。因為人意識到每日以至成世，時間都係有限。時間單位係將一件事有耐，又或者兩件事之問隔幾耐，變成數字。一啲重覆又重覆嘅事就變成標準時間單位。天上走嘅太陽，月亮嘅盈虧同鐘擺都係時間單位例子。\n時間响歷史上同空間有好密切關係，最明顯就係愛因斯坦寫本廣義相對論，裏面講嘅時空。\n計時係指量度時間流逝嘅舉動。\n時間唔會倒流，而且永遠唔會終止。"}
{"id": "5960", "revid": "214935", "url": "https://zh-yue.wikipedia.org/wiki?curid=5960", "title": "空間", "text": "空間（）係哲學家同科學家研究對象，佢好難落到一個定義。空間係咪可以度到都係一個爭論點。唔同科有唔同定義，不過多數都用操作定義，即係定義量度單位。"}
{"id": "5961", "revid": "154298", "url": "https://zh-yue.wikipedia.org/wiki?curid=5961", "title": "煤", "text": "煤，又叫煤炭，係一隻化石燃料，係由地面或者地下掘出來用。佢係黑到啡黑色嘅岩石，用火可以即刻燒得着。佢成份主要係碳，夾住其他元素，好似硫咁。媒同工業革命嘅關係好密切。到家下都係好重要嘅燃料，隻隻能源之中，用煤來發電始終都係世界排第一。而焦炭係當中嘅副產品\n隨住形成時承受嘅壓力上升，級數同純度都上升，佢嘅發電效率都上升：\n泥炭褐煤次煙煤煙煤無煙煤\n當中泥炭祇不過係壓實咗嘅植物殘餘物，並唔係嚴格定義中嘅煤；無煙煤係變質岩，其餘可以當係沉積岩。"}
{"id": "5977", "revid": "2913", "url": "https://zh-yue.wikipedia.org/wiki?curid=5977", "title": "樹", "text": "樹（），文言又叫木（），係一啲好大棵嘅多年生木質植物，通常屬於喬木。雖然一棵樹最少要有幾大係無定嘅，但一般都認為成長咗嘅樹會有6米高。樹幹上面會有叉開大條嘅樹枝。同其他植物比較，樹長命好多。有啲樹生到有成百米高，可以有幾千年命。\n樹係自然體系一個好重要嘅部份。農業上亦都有種樹，例如蘋果樹、荔枝樹之類。樹亦都響民間傳說度扮演好重要嘅角色。"}
{"id": "5979", "revid": "14", "url": "https://zh-yue.wikipedia.org/wiki?curid=5979", "title": "樹木", "text": ""}
{"id": "5981", "revid": "143999", "url": "https://zh-yue.wikipedia.org/wiki?curid=5981", "title": "聲", "text": "聲（）係一種以物質來傳送嘅波。聲可以傳送機械能。聲可以用聲波嘅頻率、波長、周期、波幅或者係譜來表示。\n頻率.\n喺現代聲學之前，玩音樂嘅人經已能夠齋靠耳仔聽得出唔同嘅聲有「高低」之分。打後物理學上對聲嘅研究仲有進一步噉分析聲波嘅頻率：\n好似上述呢類噉嘅實驗支撐咗句假說：\n而頻率（frequency）係振動都會有嘅一種特性：振動指嚿物體相對於空間入面嘅某一點來回噉郁（例如郁去左邊，去到最左嗰點就向右郁，去到最右嗰點之後向左郁... 如此類推），即係話振動呢種郁動實係會每隔一段短嘅時間就會重複嘅，頻率就係每單位時間（通常係每秒）之內場振動會重複幾多次－1 Hz 表示每秒重複 1 次、2 Hz 表示每秒重複 2 次... 如此類推。"}
{"id": "5983", "revid": "143999", "url": "https://zh-yue.wikipedia.org/wiki?curid=5983", "title": "波動", "text": "波係通過空間傳遞能量嘅一種擾動。機械波要通過物質傳，而電磁波就可以真空傳。\n波可以由一點傳到去另一度，唔使點郁到媒介嘅粒子，淨係靠粒子喺自己位度振。\n基本公式.\n1. formula_12\n證明：\nformula_13\n正弦波.\n睇正弦波"}
{"id": "5986", "revid": "1133", "url": "https://zh-yue.wikipedia.org/wiki?curid=5986", "title": "波浪", "text": ""}
{"id": "5987", "revid": "70546", "url": "https://zh-yue.wikipedia.org/wiki?curid=5987", "title": "浪", "text": "浪，又叫海浪，係響海面見倒嘅自然現象，係因為潮汐、地球自轉、海嘯…而形成。"}
{"id": "5988", "revid": "76322", "url": "https://zh-yue.wikipedia.org/wiki?curid=5988", "title": "星加坡教育", "text": "星加坡教育制度好似英國教育制度。1980年代就開始用英文教學。"}
{"id": "5989", "revid": "8", "url": "https://zh-yue.wikipedia.org/wiki?curid=5989", "title": "西裝", "text": "西裝（又叫洋裝、西服、洋服、老西等），泛指西式嘅正式套裝，而家就多數指男性着嘅西裝。西裝雖然源自歐洲，但係而家已經成為國際通行嘅正式服裝，係表示禮貌、尊重場合嘅一種方式。\n男性西裝最為規範化，長袖外套、相配嘅長褲、長袖恤衫、領呔，係男性套裝嘅基本服飾。外套配長褲叫做兩件式西裝（two-piece suit）；加埋背心（）就叫做三件式（three-piece suit），但而家比較少見。女性西服就比較多樣化啲，不過基本上可以歸納為外套、相配嘅裙或者褲、同埋女裝恤衫（）。\n舊式西裝甚至有相配嘅帽，男性可以戴或圓頂硬禮帽，女性就戴藥丸盒帽（）。不過今時今日，藥丸盒帽多數只係護士或者舖頭服務員制服嘅一部分，男性都冇乜點戴帽嘞。\n歷史.\n無論男性女性，歷代西裝款式發展都向簡便發展，着套裝嘅場合亦都越嚟越少。而家一般淨係得正式或者商務場合、唔着唔得嘅時候先會着套裝，西裝唔再係日常服飾。1990年代起，北美洲有唔少商業機構都開始接受員工着便服返工。開始只係星期五至畀咁着，但而家有唔少公司都畀員工成個禮拜都可以唔着成套西裝。咁有時反而引起混亂，因為員工唔清楚點先算適當嘅返工衫。\n喺亞洲等熱帶地區，甚至有好似日本咁嘅，畀打工仔着短袖恤衫、男性唔使打呔。咁樣，室內地方就唔使為咗就啲着西裝嘅人，而過分調低冷氣溫度，咁咪可以減少環境破壞囉。\n男性西裝.\n現代西裝出現之前，近代西方男性出席商務場合着嘅套裝，有一件又長又厚嘅黑色外套，叫做。直至19世紀末期，美國人開始改着啲輕便啲、只係長到腰位嘅外套，叫做sack suit。咁成為咗非正式、非勞動場合嘅日間標準裝束，即使係最樸實嘅男性亦會有套咁樣嘅西裝，等喺星期日返教會嘅時候着。第二次世界大戰之前，呢種簡便套裝會連埋背心穿着，今日就比較少見。\n另一方面，晚間套裝亦都發展出一種非正式裝束。原本嘅燕尾服（）演變出小晚禮服（，又叫）。時至今日，小晚禮服甚至取代咗燕尾服，成為出席晚間場合嘅標準裝束，而歷史較長嘅燕尾服只係留喺最莊重嘅場合着，例如宴會、音樂演奏會、受勳儀式咁。日間嘅正式裝束就係早禮服（）。雖然話現代場合一般已經唔係太拘泥於咩繁文縟節，但係視乎出席場合所要求嘅禮節，請柬上應該會註明着衫要求。\n女性西裝.\n女性着嘅現代西服套裝多數限於商務場合。女性去波（宴會）之類嘅正式場合多數會着波衫（正式禮服，）。\n20世紀初，由外套同裙組成嘅套裝成為咗西方女性日間嘅日常服飾，適合返工同平時着。相比男性套裝，女性套裝物質輕柔啲，裁剪亦都貼身啲，突顯女性身型通常充滿曲線感嘅姿態。1960年代開始出現配褲嘅女性套裝，但係被社會接受做返工衫嘅過程就比較慢。隨住時代發展、社會開放，套裝嘅裙亦都有向短發展嘅趨勢。1990年代，迷你裙再度成為流行服飾，西裝短裙嘅長度亦因為咁而受到影響，會因應當地習俗同情況而異。\n穿着禮儀.\n褸扣鈕.\n雙排扣嘅褸應該一直扣好鈕；單排扣嘅褸就只需要企起度至要扣鈕，坐喺度唔使，以免件褸變形。\n有三對紐嘅褸，可以自由選擇扣幾多對，但就應該從最上面扣起。兩對鈕嘅褸就只係應該扣最上面嗰對。\n西裝顏色.\n一般西裝顏色有海軍藍、淺灰色、深灰色（炭色）、黑色等，通常冇圖案或者係細條紋。黑色都係小晚禮服嘅顏色。\n呔.\n領呔一般係個人品味，但嚴肅穿著嘅話可以概括出幾項要點。呔嘅頻色應該深色過底下件恤衫，同時唔應該同色（撞色）。條呔最好可以襯托返件恤衫或者套裝嘅顏色。總括嚟講，出席嚴肅場合或者宴會唔應該打顏色鮮豔或者圖案誇張嘅呔，不過點先算鮮豔、誇張就見仁見智嘞。\n領呔打得好應該啱啱長到、或者冚住個皮帶扣，後面幼嗰邊唔應該髧長過前面闊嗰邊。\n襯衫.\n男裝一般着長袖布質縫製嘅恤衫，所有鈕由領到恤衫最下低全部扣好。恤衫要燙整齊，束入條褲入面。一般傳統恤衫係淺藍或者白色，當中以白色最保守。有法式袖口嘅恤衫算最正式，呢種恤衫個袖口會另外用釦（）或者絲帶扣（）扣好，而唔係用一般連埋紐嘅恤衫。\n着成套西裝嘅話，絕對唔應該配短袖恤衫、網球衫或者T恤。\n女裝恤衫（）同男裝恤衫唔同，冇咁長之餘，唔使亦都唔能夠束入條褲度，亦唔使扣起個領度啲鈕。現代女性有時會着高質純白色T恤嚟代替恤衫。\n襪.\n襪應該同長西褲顏色一樣，咁會令對腳顯得更修長，亦都令到唔夠長嘅西褲管冇咁顯眼。一般顏色有黑色、灰色、海軍藍。如果冇相同顏色嘅襪，襪就應該深色過條西褲，以達到類似效果。有圖案嘅襪，底色應該同件套裝嘅顏色相配。如果同唔到條西褲襯色，可以考慮同對鞋襯。\n其他配飾.\n係咪纜皮帶係個人選擇，但係應該同對鞋相襯，一般有黑色、啡色咁。淺啡色嘅皮帶比較適合非正式商務服裝。皮帶扣應該係金色或者銀色。套裝其他金屬配飾，好似袖釦、呔夾、錶等等，應該同個皮帶扣襯返。對鞋唔應該橡膠底，最好係皮鞋，優質皮鞋可能會用木嚟整鞋踭。\n一般嚟講，金屬錶越薄就越正式，指針錶就正式過電子錶。最莊重嘅場合甚至唔應該戴錶，而應該帶駝錶，但今時今日並唔多見。\n胸袋放手巾仔已經唔再係常見嘅裝束。如果有就應該襯返件恤衫嘅顏色，係絲質就最好，顯示着個人嘅階級，但係一般棉質或者麻質嘅手巾仔都得。摺嘅方法就隨得著衫個人決定。\n文化含意.\n20世紀，歐洲嘅政治同社會地位喺世界各地都屬強勢，所以西裝成為咗通行世界各國嘅商務同正式服裝。因此，拒絕着西裝就可能成為咗反對歐洲或者主流文化嘅象徵。一啲非洲或者中東國家嘅領導人，會着返自己國家嘅民族服裝代替西裝，或者好似古巴嘅卡斯特羅咁着軍裝嚟代替。另外，伊朗嘅艾哈邁迪內賈德總統雖然會着西裝，但係件恤衫就開口兼唔打呔，都係由於同類原因，而唔係粗心大意。\n現代華人社會多數接納着西裝做正式服飾。西裝喺1840年代左右傳入中國，初時多數由出國商人或者出國留學生着。19世紀末，上海等地嘅中式裁縫開始改做西裝。1919年嘅新文化運動入面，西裝衝擊咗傳統嘅長袍馬褂；之後西裝廣泛流傳，中國嘅西裝業亦都蓬勃發展。不過中國嘅政治人物要到20世紀後期至開始着西裝。\n香港嘅立法會議員、四五行動成員梁國雄，係少數至今仍然拒絕着西裝而知名嘅華人政治人物。立法會嘅《議事規則》第42條訂明：「議員進出立法會會場，在衣飾及舉止上須保持莊重」，多數議員會着西裝嚟出席會議。梁國雄喺2004年成為第三屆立法會議員之後，堅持繼續着返平時嘅圓領圖案T恤，被主席范徐麗泰認為違反以上嘅議事規則。最後，議事規則委員會認為冇需要就「衣着莊重」講明定義，即係同意着圓領T恤唔算唔莊重。梁國雄到依家都重係冇着過全套西裝開會，只會喺個別時候喺件T恤上面笠件西裝褸。"}
{"id": "5990", "revid": "13", "url": "https://zh-yue.wikipedia.org/wiki?curid=5990", "title": "鋼琴", "text": "鋼琴（；；）係西洋古典音樂中嘅一種鍵盤樂器，前身係古鋼琴，普遍用於獨奏、重奏、伴奏等演出，用嚟作曲同排練音樂都好方便。彈琴嘅人撳落去鍵盤上嘅琴鍵，牽動鋼琴裏面包住絨氈嘅小木槌，就會敲擊鋼絲弦發出聲音。\n鋼琴音域寬廣，音色宏亮、清脆，富於變化，表現力強。獨奏嗰陣，可以演奏各種氣勢磅礡、寬廣、抒情嘅音樂，亦可以演奏歡快、靈巧、技巧性好高嘅華彩樂段，喺樂隊裏面可以發揮巨大作用，重經常用嚟做伴奏樂器。鋼琴因為佢嘅豐富嘅樂理表達能力，所以稱為「樂器之王」。"}
{"id": "5995", "revid": "120591", "url": "https://zh-yue.wikipedia.org/wiki?curid=5995", "title": "小提琴", "text": "小提琴，又叫梵鈴，俾人稱之為「樂器女王」，係一個用弓拉嘅弦樂器。佢有四條弦，每條隔純五度，係提琴家族之中至細、至高音嘅樂器。大過佢嘅提琴有中提琴、大提琴同埋低音大提琴。\n小提琴係嚮16世紀嘅意大利首先出現。佢原先嘅意大利文名叫做，意思即係細嘅中提琴（）。\n小提琴同其他提琴一樣，主要係用弓來拉嘅，間唔中亦會用嚟彈下。\n佢係現代管弦樂隊弦樂組中最為主要嘅樂器。樂器之中佔有好重要嘅位置，係現代管弦樂隊最重要嘅樂器之一，亦係具有高難度演奏技巧嘅獨奏樂器。\n嚮大戲、粵曲、粵樂用嘅梵鈴.\n早嚮1920年代，司徒夢岩、尹自重、呂文成嗰一班玩家用小提琴拍和，一用就用到而家。\n但係大戲粵曲用嘅定弦係同西樂嘅唔同，西樂嘅定弦係G D A E，大戲粵曲嘅定弦係F C G D。"}
{"id": "5997", "revid": "1786635", "url": "https://zh-yue.wikipedia.org/wiki?curid=5997", "title": "牧童笛", "text": "牧童笛（Recorder），有人會叫佢木笛或者直笛，係樂器一種。佢屬於木管樂器，係條直身長管，唔使靠簧來發聲，同哨子差唔多。笛嘴有吹口，笛身有八個窿，另有兩個細窿響尾個兩窿整半音，笛身頭上有個尖板嘅開口。係由口吹氣過笛嘴嘅窄管，窄管嘅氣撞落尖板，令到空氣振盪。笛身窿就用嚟控制音高。\n牧童笛嘅歷史悠久，依家保存到最耐嘅牧童笛係14世紀。更加古老嘅西洋畫上面有類似嘅笛，不過最早幾時出現重未有定論。牧童笛曾經風行幾個世紀，曾經組成78支笛嘅樂團。去到18世紀先至沒落。直至到成20世紀，同唔少古樂器一樣，俾人搵出來推廣。家下係好流行嘅教學樂器。\n古代唔少作曲家會將牧童笛同雀或牧童拉上關係，所以叫牧童笛。"}
{"id": "5999", "revid": "14", "url": "https://zh-yue.wikipedia.org/wiki?curid=5999", "title": "木笛", "text": ""}
{"id": "6000", "revid": "14", "url": "https://zh-yue.wikipedia.org/wiki?curid=6000", "title": "直笛", "text": ""}
{"id": "6001", "revid": "53354", "url": "https://zh-yue.wikipedia.org/wiki?curid=6001", "title": "中子", "text": "中子（）係物理學上一隻亞原子粒子，唔帶電荷。質量高過質子少少。佢自轉係½。佢嘅反粒子叫做反中子。\n質子同中子都係核子。幾乎所有原子嘅原子核都由呢兩隻粒子組成，例外只有氫最常見嘅同位素，得一粒質子。\n中子嘅質量係（即係或）。"}
{"id": "6004", "revid": "1613260", "url": "https://zh-yue.wikipedia.org/wiki?curid=6004", "title": "李白", "text": "李白（；），字太白（），號青蓮居士（），係大唐詩人，響中國文學有重要地位，有一千一百首詩流傳後世。佢同道敎思想有關，人哋叫佢做詩仙。李白好酒，亦都成日周圍去旅行。佢同當時另一個頂尖詩人兼好朋友杜甫並稱「李杜」。\n李白出名夠想像力，最後有傳佢響長江坐艇醉咗，想撈水中嘅月映，跌落水浸死咗。不過歷史記載佢死時喺屋企。"}
{"id": "6005", "revid": "14", "url": "https://zh-yue.wikipedia.org/wiki?curid=6005", "title": "李太白", "text": ""}
{"id": "6006", "revid": "14", "url": "https://zh-yue.wikipedia.org/wiki?curid=6006", "title": "青蓮居士", "text": ""}
{"id": "6007", "revid": "14", "url": "https://zh-yue.wikipedia.org/wiki?curid=6007", "title": "詩仙", "text": ""}
{"id": "6009", "revid": "56110", "url": "https://zh-yue.wikipedia.org/wiki?curid=6009", "title": "紫式部", "text": "紫式部(大約973年-大約1016年)，係日本平安時代中期嘅女作家兼詩人。係名作源氏物語嘅作者。佢係日本三十六歌仙之一。佢出身藤原家，唔知佢真名，雖則有學者考證佢叫香子。紫係佢日記筆名，來自源氏物語一個角色紫の上。式部，即係政府儀式部門，係佢阿爸嘅官職。\n紫式部係越後守藤原為時嘅女，佢阿媽係攝津守藤原為信嘅女。佢細細個阿媽已經死咗，所以係由阿爸帶大。佢阿爸家族都係文學出名。"}
{"id": "6010", "revid": "67883", "url": "https://zh-yue.wikipedia.org/wiki?curid=6010", "title": "源氏物語", "text": "源氏物語係日本平安時代嘅長篇小說，係紫式部寫嘅。不過呢本小說並無留低書名，所以有好多其他名，好似源氏の物語，紫の物語，光源氏，源氏，源語，紫文。\n小說係1001年開始成書，係日本文學裏面好重要嘅作品，對後世文學有相當影響。書中講嘅係王族貴族嘅愛情故事。書分為三部份，源氏係書中第一二部份嘅主角。而第三部係佢嘅仔薰（實情係柏木嘅仔）做主角。"}
{"id": "6011", "revid": "259", "url": "https://zh-yue.wikipedia.org/wiki?curid=6011", "title": "杜甫", "text": "杜甫（，），字子美，號少陵野老，中國唐朝詩人。佢住過長安少陵，所以叫杜少陵，又做過檢校工部員外郎，所以又叫杜工部。佢係西晉軍事家杜預嘅後代，爺爺杜審言係初唐時代嘅詩人。\n杜甫想幫國家手，但係唔得志。安史之亂重打亂嗮佢一生。但佢係中國重要詩人，有人叫佢做詩聖或詩史。佢同佢好朋友李白合稱李杜。佢阿爺杜審言亦係唐代詩人。\n杜甫嘅詩初頭唔係咁畀人受落，但後來對中國同日本文化有好大影響。介紹佢啲作品去西方各國嘅時候，都會同當地大文豪來比。"}
{"id": "6012", "revid": "14", "url": "https://zh-yue.wikipedia.org/wiki?curid=6012", "title": "杜子美", "text": ""}
{"id": "6013", "revid": "14", "url": "https://zh-yue.wikipedia.org/wiki?curid=6013", "title": "少陵野老", "text": ""}
{"id": "6014", "revid": "14", "url": "https://zh-yue.wikipedia.org/wiki?curid=6014", "title": "杜少陵", "text": ""}
{"id": "6015", "revid": "14", "url": "https://zh-yue.wikipedia.org/wiki?curid=6015", "title": "杜工部", "text": ""}
{"id": "6016", "revid": "14", "url": "https://zh-yue.wikipedia.org/wiki?curid=6016", "title": "詩聖", "text": ""}
{"id": "6017", "revid": "14", "url": "https://zh-yue.wikipedia.org/wiki?curid=6017", "title": "詩史", "text": ""}
{"id": "6018", "revid": "198212", "url": "https://zh-yue.wikipedia.org/wiki?curid=6018", "title": "鄭和", "text": "鄭和（），原名馬和，乳名馬三寶或者馬三保，阿剌伯名 ，係中國航海家，響1405年到1433年之間七次下西洋。佢係大明國（中國明朝）嘅太監，所以叫三寶太監或者三保太監。佢係雲南昆陽出世，家族係回人，姓馬。佢三十三歲因戰功，賜咗姓鄭。\n朝廷同外交政治背景.\n因為鄭和嘅所有背景（有戰功嘅波斯裔嘅穆斯林太監）同主導大明政治嘅士大夫圈子格格不入，因此鄭和首度下西洋之所以可以成功，係由於朝廷內同儒家價值對立嘅派系成功合作嘅成果，依啲派系包括：\n成就明成祖嘅海上大業.\n响外交同軍事方面，鄭和下西洋嘅功蹟包括推翻斯里蘭卡王朝同蘇門答臘君主、懲治海盜並扶植麻六甲一小漁村將佢變成一強大國際貨品轉運站。\n生平.\n鄭和係回族人，佢個波斯名為（Hajji Mahmud Shamsuddin），六世先祖賽典赤•贍思丁係大元初期來自中亞嘅色目貴族，係布哈拉國王穆罕默德嘅後裔，曾任雲南行省平章，後追封為咸陽王。曾祖父伯顏响元大德十一年（1307年）任中書平章，曾祖母馬氏。祖父哈只米嘅納，祖母溫氏。父親原名米里金，漢名馬哈只（馬姓係漢化嘅阿拉伯語“穆罕默德”），襲封滇陽候，母溫氏。族人自稱咸陽世家。\n鄭和出生於明洪武四年（1371年），係馬哈只第二子，鄭和有姐妹四人。洪武十三年（1381年）冬，大明軍隊進攻雲南，馬和僅十歲，被明軍副統帥藍玉掠走至南京，閹割成太監之後，進入朱棣嘅燕王府。永樂元年（1403年），姚道衍和尚收馬和為菩薩戒弟子，法名福吉祥。\n响靖難之變中，馬和响河北鄭州（今河北任丘北，非河南鄭州，另一說為「燕京鄭村壩」，今日北京東壩村為燕王朱棣立下戰功。永樂二年（1404年），明成祖朱棣响南京禦書“鄭”字賜馬同鄭姓，去紀念戰功，史稱「鄭和」。並升任為內官監太監，官至四品，地位僅次於司禮監。鄭和有智略，知兵習戰，明成祖對鄭和十分信賴。宣德六年（1431年），欽封鄭和為三寶太監。\n根據明代御用相士中書舍人袁忠徹記述：「鄭和身長九尺，腰大十圍，四嶽峻而鼻小，眉目分明，耳白過面，齒如編貝，行如虎步，聲音洪亮。」下西洋前夕，明成祖有意選派鄭和領兵出洋，曾徵詢袁忠徹，袁回答：「三保姿貌、才智，內侍中無與比者，臣察其氣色，誠可任。「遂令統督以往，所至威服。」\n宣德八年（1433年）四月，鄭和响印度西海岸古裡去世，賜葬南京牛首山。\n鄭和收納長兄馬文銘之長子為嫡，名鄭文銘，字恩來，世襲錦衣衛千戶，居南京三山街（今馬府街）馬府。大清太平天國時期，馬府毀於戰火，室家蕩然無存。鄭和後裔至今已傳至第21代。\n信仰.\n鄭和係回族人，但同時信仰佛教，明史專家吳晗先生指出，由於南洋嘅許多國家，伊斯蘭教和佛教為主要信仰，大明政府選派回教徒“可以減少隔閡，辦好事”，而當時下西洋嘅隨行人員中信奉伊斯蘭教信徒有馬歡、郭崇禮、西安羊市大清真寺掌教哈三、泉州蒲壽庚後裔蒲日和同泉州清淨寺伊瑪目（教長）夏不魯罕丁嘅次孫夏文南等。做為外交官，鄭和對第二啲宗教採包容和尊重嘅手法。\n鄭和出身於伊斯蘭教世家，祖父和父親都係虔誠嘅穆斯林朝聖者，曾到麥加朝聖。鄭和曾經响泉州靈山回教先賢墓行香，到泉州南安九日山清真寺祈禱。永樂十一年（1413年），鄭和重修西安清真寺。\n鄭和係道衍和尚菩薩戒弟子，自稱：「大明國奉佛信官內官太監鄭和，法名速南吒釋，即福吉祥。」「大明國奉佛信官內官太監鄭和，法名福吉祥。謹發誠心施財命功，印造大藏尊經一藏，計六百三十五函，喜舍于雲南五華寺，永遠長生供養。」下西洋途中，鄭和每逢佛教國家就向寺院佈施財物。\n由於水手多半信仰道教與中國民間信仰，尤其係對海神媽祖特別虔誠。流風所及，鄭和時常捐獻銀錢予媽祖廟，並且增修殿宇。\n自身角色認定.\n鄭和自身角色認定，有世界史學者覺得，係結合帝國擴張、貿易促進同知識拓展，好似佢死前一年1432年所立嘅石碑題文，除了有擴張宣稱「皇明混一海宇，超三代而軼漢唐，際天極地，罔不臣妾。」亦有對商人搵到地理學家嘅敬重語：「其西域之西，迤北之國，固遠矣，而程途可計。」\n事蹟.\n鄭和航海生涯，始于永樂元年，先係出使暹羅，永樂二年出使日本，年底會朝覆命。跟著係奉敕七下西洋。前後共出洋九次。\n鄭和出使暹羅國.\n永樂元年（1402年），太監鄭和等奉差出使暹羅國。經廣州大星洋，忽遇風濤，鄭和祈天妃保祐，風平浪靜。出使過程中鄭和船隊舟師沿途累次校正針路，牽星圖樣，海島水勢山形，畫成圖樣。鄭和番嚟後，奉命整理天妃廟。\n鄭和出使日本國.\n1402年明成祖派遣使臣分赴四方。永樂元年（1403年）琉球、日本、暹羅各國使節到中國朝貢，建立了宗藩與冊封關係。\n永樂二年（1404年）倭寇騷亂直隸、浙江，明成祖派遣中官鄭和往日本，奉敕討賊，由寧波附近嘅桃花渡出海。1405年日本王源道義遣使，獻响壹歧，對馬等島所俘獲嘅倭寇；乃命來使按佢本國法處置，令一人生火，將倭寇上蒸籠蒸殺。明成祖嘉獎源道義勤誠，遣鴻廬寺少卿潘賜，內官王進等齎璽書冕服，賜日本王，令十年一貢。\n鄭和統督水師十萬到達日本，向室町幕府第三任將軍足利義滿宣旨：「使佢自行剿寇，治以本國之法。」足利義滿同時受大明封賞，並派遣使節獻上抓獲嘅倭寇，與大明正式建立了外交關係。雙方簽訂了《勘合貿易條約》，日本以屬國嘅名義對大明進行朝貢貿易。大明賜足利義滿「日本國王」金印一枚，足利義滿回書自稱「日本國王，臣源義滿」。\n有人對「鄭和出使日本」嘅真實性存疑，尤其係「水師十萬到日本」嘅講法。\n鄭和下西洋.\n1405年7月11號（明永樂三年）明成祖命鄭和率領龐大嘅二百四十多海船、二萬七千四百名船員組成嘅船隊遠航，訪問了30多個响西太平洋和印度洋嘅國家和地區，加深了中國同東南亞、東非嘅相互瞭解。每次都由蘇州劉家港出發，一直到1433年（明宣德8年），佢一共遠航了有七次之多。最後一次，宣德八年四月番到古裡時，响船上因病過世。民間故事《三寶太監西洋記通俗演義》將佢嘅旅行探險稱之為三寶太監下西洋。 \n鄭和下西洋中所做嘅海外政治幹預中，以長遠影響來看，最重要嘅係操縱麻六甲海峽（往來中國同海洋貿易嘅要道），選擇扶植強盜頭子拜裡迷蘇剌，於1409年鄭和授與其國璽同皇袍。拜裡迷蘇剌曾親自往中國朝貢，使其响麻六甲沼澤地嘅據點成為日漸富庶繁榮嘅商業中心 。\n鄭和曾到達過爪哇、蘇門答臘、蘇祿、麻六甲、彭亨、真臘、古裏、暹羅、榜葛剌、阿丹、天方、左法爾、忽魯謨斯、木骨都束等三十多個國家，最遠曾達非洲東岸，紅海、麥加，並有機會到過澳大利亞。據記載，鄭和嘅船隊曾到達非洲東岸赤道以南嘅麻林地、慢八撒以及拉穆等地。\n永樂三年六月十五（1405年7月11號）奉詔出使西洋。同年冬，從南京龍江港啟航，經太倉出海，永樂五年九月初二（1407年10月2號）番番國家。第一次下西洋人數據載有27800人。\n永樂五年九月十三日（1407年10月13號）出發，到達汶萊、泰國、柬埔寨、印度等地，响錫蘭山迎請佛牙，隨船帶番，永樂七年夏（1409年）番番國家。第二次下西洋人數據載有27000人。\n永樂七年九月（1409年10月）太監鄭和、王景弘、候顯等統率官兵二萬七千餘人，駕寶舟四十八號出使西洋。九月從太倉劉家港啟航，費信、馬歡等人會同前往，到達越南、馬來西亞、印度等地，番嚟國家途中訪錫蘭山，永樂九年六月十六（1411年7月6日）番番國家。\n永樂十一年十一月（1413年11月）出發，隨行有通譯馬歡，繞過阿拉伯半島，首次航行東非麻林地，永樂十三年七月初八（1415年8月12號）回國。同年11月，麻林迪特使來中國進獻“麒麟”（即長頸鹿）。第四次下西洋人資料載有27670人。\n永樂十五年五月（1417年6月）出發，隨行有僧人慧信，途經泉州，到占城、爪哇，最遠到達東非木骨都束、蔔喇哇、麻林等國家，永樂十七年七月十七（1419年8月8號）番番國家。\n永樂十九年正月三十日（1421年3月3號）出發，往榜葛剌（孟加拉），史載「於鎮東洋中，官舟遭大風，掀翻欲溺，舟中喧泣，急叩神求佑，言未畢，……風恬浪靜」，中道番去，永樂二十年八月十八（1422年9月2號）回國。永樂二十二年，明成祖死咗，仁宗朱高熾即位，因經濟空虛，下令停止下西洋嘅行動。\n宣德五年閏十二月初六（1431年1月）由龍江關（今日嘅南京下關）開船，開始返航後，鄭和因為勞累過度於宣德八年（1433年）四月初响印度西海岸古裡死嘅，遺體埋葬於古裡，船隊由太監王景弘回程，宣德八年七月初六（1433年7月22號）番去南京。第七次下西洋人數據載有27550人。\n遺跡.\n南京天妃宮喺鄭和第一次下西洋返到南京後建造，有近600年歷史。1937年日軍佔領南京，南京天妃宮全部建築被毀，蕩然無存。為紀念鄭和下西洋600周年，南京市喺2004年7月開始重建天妃宮，2005年5月3號，天妃宮落成，5月4號對外開放。\n鄭和墓位於南京南郊牛首山麓，經修整後完全保留原有嘅歷史特徵同埋穆斯林葬儀嘅習俗、規格同風貌，墓園下有28級臺階，象徵鄭和航海28年，每個平臺7級臺階，象徵佢七下西洋，此外重建有碑亭同埋「南京鄭和墓史料陳列館」。牛首山鄭和墓有機會係衣冠塚。南洋華僑傳說，鄭和葬喺印尼爪哇三寶瓏。\n馬哈只之嘅墓雖然早已有，但喺永樂九年，鄭和奉命重修，由李志剛撰寫新墓誌銘。而家馬哈只墓同墓碑保存喺雲南省晉甯縣昆陽街道鄭和公園內，係全國重點文物保護單位。\n鄭和北京故居喺今日德勝門內大街路西三不老胡同。\n鄭和收大佬嘅大仔為嫡後，遷居南京三山街一所大宅，為紀念先祖，名之為「馬府」；馬府原有房屋72間，但响太平天國戰爭中被夷為平地。1983年考古學家响南京太平公園（舊稱馬家花園）出土鄭和府第遺物，有龍泉窯瓷器、宜興紫砂、景德鎮青花等。\n「婁東劉家港天妃宮石刻通番事蹟」碑或「天妃宮石刻通番事蹟記」碑，簡稱「通番事蹟」碑，由鄭和、王景弘等人喺明宣德六年（1431年）撰鐫，立於江蘇太倉瀏河天妃行宮嘅牆壁中。後來湮沒，下落不明。而家已重建。\n為祈求搵到感謝天妃媽祖嘅保佑，鄭和、王景弘等人喺第七次下西洋之際，喺福建長樂南山重修天妃宮，並立下「」碑。\n福建南平市文化館收藏一口鄭和喺明宣德六年（1431年）祈保下西洋往返平安雙龍紋銅鐘，上有銘文：「永遠長生供養，祈保西洋往回平安，吉祥如意者。大明宣德六年歲次辛亥仲夏吉日，太監鄭和，王景弘同官軍人等，發心鑄造銅鐘一口」。\n斯里蘭卡鄭和碑用中文、泰米爾文同波斯文三種文字寫成，1911年喺斯里蘭卡南部海港城市加勒搵到，而家保存喺斯里蘭卡國家博物館。。\n2005年10月，喺南京江寧區韓府山東麓發掘出鄭和副手楊慶墓。\n南京祖堂山搵到鄭和副使明都知監太監洪保墓。\n紀念嘅野.\n海內外有好多鄭和寺廟\n經中華人民共和國國務院批准，自2005年起，每年嘅7月11號被定為中國嘅航海節，並規定全國所有船舶鳴笛掛彩旗，係取鄭和首次下西洋之日期1405年7月11號。\n為紀念鄭和下西洋600周年，中央電視臺、鄭和下西洋600周年紀念活動籌備領導小組、江蘇廣播電視臺聯合制作一部電視紀錄片：《1405：鄭和下西洋》。\n為紀念鄭和下西洋600周年，中央電視臺同長樂市委、等單位聯合出品59集大型電視劇《鄭和下西洋》。主演：羅嘉良、唐國強、杜雨露、於小慧。\n為了紀念航海家鄭和，南沙群島入面有一群礁名為鄭和群礁。\n後世供奉.\n東南亞一帶嘅華人相信，鄭和將軍係所有華人嘅驕傲，也有人把佢當成神來膜拜。佢哋覺得鄭和很了不起，而且擁有超自然嘅神力，好似神祇一般。更有人當鄭和係「財神爺」，有些旅行團嘅導遊特地安排旅客們去親手摸摸佢嘅雕像，以招來財運。。\n馬來西亞人為了紀念鄭和，曾以馬來文寫作長篇小說《鄭和傳》十五冊同《三保大人傳》三冊。\n文化影響.\n响弗諾•文奇嘅小說天淵入面，貿易者組織比人叫做鄭和。"}
{"id": "6019", "revid": "14", "url": "https://zh-yue.wikipedia.org/wiki?curid=6019", "title": "馬三寶", "text": ""}
{"id": "6020", "revid": "14", "url": "https://zh-yue.wikipedia.org/wiki?curid=6020", "title": "馬三保", "text": ""}
{"id": "6021", "revid": "14", "url": "https://zh-yue.wikipedia.org/wiki?curid=6021", "title": "馬和", "text": ""}
{"id": "6022", "revid": "14", "url": "https://zh-yue.wikipedia.org/wiki?curid=6022", "title": "三寶太監", "text": ""}
{"id": "6023", "revid": "14", "url": "https://zh-yue.wikipedia.org/wiki?curid=6023", "title": "三保太監", "text": ""}
{"id": "6024", "revid": "197923", "url": "https://zh-yue.wikipedia.org/wiki?curid=6024", "title": "白金", "text": "鉑（，Platinum），俗名白金（），係元素之一，符號 Pt，原子序數 78。佢係一隻重金屬，展性好，延性又好。色係灰白，屬於過渡金屬。鉑可以防鏽，亦都好貴重。通常響鎳礦同銅礦度搵到。鉑可以做珠寶，實驗室儀器，電極等等。"}
{"id": "6026", "revid": "14", "url": "https://zh-yue.wikipedia.org/wiki?curid=6026", "title": "黃金", "text": ""}
{"id": "6027", "revid": "56110", "url": "https://zh-yue.wikipedia.org/wiki?curid=6027", "title": "結他", "text": "結他係一種樂器，係弦樂器一種。結他可以用嚟彈奏唔同風格嘅音樂。結他多數都係六弦，但係都有七弦，八弦同十二弦。結他主靠彈同掃弦來發音，弦振會傳到琴馬，再傳到箱裏面放大。"}
{"id": "6029", "revid": "14", "url": "https://zh-yue.wikipedia.org/wiki?curid=6029", "title": "淺灣", "text": ""}
{"id": "6030", "revid": "14", "url": "https://zh-yue.wikipedia.org/wiki?curid=6030", "title": "賊灣", "text": ""}
{"id": "6031", "revid": "157152", "url": "https://zh-yue.wikipedia.org/wiki?curid=6031", "title": "葵涌", "text": "葵涌（）響香港新界西南部，以前係涌名同村名，家下係一個大區。葵涌西面係藍巴勒海峽，對住青衣島，西北係大窩口同荃灣，東南係荔枝角同美孚新邨，東北係和宜合同城門。東面係金山，係連緜九龍同大帽山之間。過咗山係沙田。\n地理上葵涌東同北係高山，西面沿岸有座山，南面係填地。\n行政上葵涌歸葵青區。\n史.\n葵涌原本係荃灣東面一條涌，流入垃圾灣（又叫醉酒灣），條涌周圍有幾條村，其中葵涌村（又叫下葵涌）就響涌口，而上葵涌村就其中一支流上游。後來香港政府發展荃灣新市鎮，將垃圾灣填平。條河就變成暗渠流入藍巴勒海峽。\n行政.\n荃灣新市鎮將葵涌成個區分成兩部份，上葵涌同下葵涌。上葵涌，又叫做北葵涌，係北面靠山嘅地方，例如石蔭、石籬，梨木樹，原上葵涌等地。而下葵涌，又叫南葵涌，係南面填地，同東面兩面嘅山，好似葵興、葵芳、葵盛、荔景，葵涌貨櫃碼頭等地。亦有拆分中葵涌出來，大概係大連排同東面山脈一帶。\n葵涌原同荃灣係一體，所以葵涌各村都屬於荃灣鄉事委會員之下。到之後發展，葵涌亦都係荃灣新市鎮一部。1980年代，葵涌初期係歸荃灣區議會，到後尾荃灣，葵涌同青衣島人口太多，先同青衣夾埋做「葵涌及青衣區」，即係家下葵青區。"}
{"id": "6032", "revid": "1587543", "url": "https://zh-yue.wikipedia.org/wiki?curid=6032", "title": "石圍角", "text": "石圍角（）係香港新界荃灣嘅東北山地。十九世紀時同海壩、葵涌同青衣，合稱「荃灣四約」。\n原本石圍角係啲村嚟，不過為咗起石圍角邨呢個公共屋邨，啲村搬咗去荃灣葵涌其他地方。\n石圍角山上有好多道敎廟。"}
{"id": "6033", "revid": "42683", "url": "https://zh-yue.wikipedia.org/wiki?curid=6033", "title": "公共屋邨", "text": "公共屋邨，又叫公共房屋，係政府為低收入居民提供嘅住宅，由政府出錢起同埋擁有業權，平價出租。呢種屋邨響中國大陸叫做廉租房，香港叫公共屋邨（簡稱公屋，舊時叫廉租屋），澳門叫社會房屋，台灣叫國民住宅（簡稱國宅），新加坡叫組屋。好多發達國家，例如英國、澳洲、加拿大、美國、法國、德國、荷蘭，都會起公屋。"}
{"id": "6034", "revid": "1482236", "url": "https://zh-yue.wikipedia.org/wiki?curid=6034", "title": "馬灣", "text": "馬灣係香港新界一個島。佢響正大嶼山同青衣島之間。馬灣一直係劃畀荃灣區管。面積有0.96平方公里。\n有兩條海峽隔開馬灣。東面嗰條叫馬灣海峽，隔住青衣島。而西面嗰條，叫汲水門，隔住大嶼山。北面就新界大陸係青龍頭。\n島上面有個海灘，叫馬灣東灣泳灘。海灘北面有間天后廟，係海盜張保仔起嘅，用嚟庇佑本地人。\n個島本來有條細漁村，只係有艇同街渡到。直到1990年代，香港政府推出玫瑰園計劃，就去咗一條北大嶼山幹綫，由市區連去新香港國際機場。呢條路就經過馬灣，跟住就有一啲發展喇。今時今日，個島一啲部份係私人屋苑珀麗灣。而珀麗灣原本係起嚟做度假用嘅，另外有個主題公園，不過家下主題公園未見，變咗做住宅。"}
{"id": "6035", "revid": "1524622", "url": "https://zh-yue.wikipedia.org/wiki?curid=6035", "title": "荔枝角", "text": "荔枝角（Lai Chi Kok，亦寫Laichikok）係香港新九龍一個區，響長沙灣西面。荔枝角原本係海角，不過家下出面填晒海，已經睇唔到角。角嘅位置係響家下寶輪街同荔枝角羈留所之間，連住嘅山都係角嘅一部份。而隻角就係長沙灣呢個海灣末端。家下荔枝角同長沙灣就以青沙公路同蝴蝶谷道為界。近荔枝角道頭有條渠做分界。\n荔枝角西面，原本都係個海灣，叫荔枝角灣，呢個灣響一步步填晒。香港政府未發展長沙灣已經發展荔枝角，而且響荔枝角灣兩角對出填海。荔枝角裏面有一個全港最大嘅私人屋邨，美孚新邨，全條邨都響填海地上起嘅。塊地原本係美孚油庫（之前叫標準石油）。而灣西角就係魚雷庫。\n荔枝角灣最後都係填平埋。過咗個灣，就係葵涌地界。不過荔枝角灣對上座穿鼻山同磨石山，雖然葵涌界內，但係因為無乜大村落，所以亦曾經當係荔枝角，荔景邨個荔就係指荔枝角，家下連瑪嘉烈醫院地址都係寫荔枝角。"}
{"id": "6037", "revid": "13", "url": "https://zh-yue.wikipedia.org/wiki?curid=6037", "title": "長沙灣", "text": "長沙灣（，），係香港新九龍嘅一個地方，西面係荔枝角，東南面係深水埗，北面全部係山。長沙灣原本一個長形嘅海灣，家下就填海填成一塊大地方。裏面無論工業，商業同住宅都有。住宅有公屋、唐樓、洋樓、私人屋苑。工業有唔同工廠大廈，亦都有船廠。商業以衫褲批發為主，寫字樓方便就唔係咁多，多數係工廠大廈轉成。長沙灣有唔同食品嘅批發市場，供應全香港。所以，長沙灣可以話係包羅萬有嘅社區。\n長沙灣對出就係昂船洲，家下已經連成一體。\n史.\n舒懋官編嘅重修新安縣志，裏面就有提到長沙灣係一條村，係『官富司管屬村庄』，又另一節又有提係『官富司管屬客籍村庄』，所以可能係本地人同客家人都有嘅村，曾經係鄧氏地。長沙灣原本係一個大海灣，係漁民聚居地。原海灣西起海角荔枝角，東接另一個海角深水埗，海邊散住唔少村。家下同荔枝角分界喺蝴蝶谷道。經過好多次填海，長沙灣已經見唔到海灣，村落亦都消失。取而代之係舊樓，公共屋村，工廠大廈等。原本海岸綫約莫喺家下青山道。\n地方.\n長沙灣近青山道一帶，主要係舊式嘅私人樓，同埋幾過大型公共屋邨，好似蘇屋邨、李鄭屋邨。而長沙灣道，一帶，西面係工廠區同長沙灣廣場，中間係公共屋邨元州邨，麗閣邨，而東面係已經拆咗嘅工廠大廈。再出荔枝角道，西面係新私人屋苑，中間係批發市場。\n街道.\n呢區主要街道有長沙灣道、青山道、元州街、荔枝角道、東京街、興華街、福榮街、福華街、祥發街、保安道同順寧道等等。\n交通.\n呢頭交通都幾方便下，有港鐵荃灣綫經過長沙灣道地底，設有長沙灣站同埋荔枝角站（「荔枝角站」唔係真正嘅荔枝角，其實仲係長沙灣工業區）。而長沙灣填海區個頭就有南昌站，嗰個站可以搭港鐵西鐵綫同埋東涌綫。"}
{"id": "6038", "revid": "158703", "url": "https://zh-yue.wikipedia.org/wiki?curid=6038", "title": "香蕉", "text": "香蕉（；學名：'），簡稱蕉（），粵東同閩臺地區嘅客家佬同村著啲人成日叫佢做弓蕉（；／／；），喺古代叫長腰黃菓（，注意「菓」字嘅寫法）；喺英美澳加地區叫做「」，係芭蕉科芭蕉屬嘅長年生常綠草本植物。原產東南亞嘅馬來西亞、南亞嘅印度同中國嘅華南地區。而家已經有130幾個國家種來食，係其他生果無得比嘅。呢種植物既係人類繼稻米、麥同粟米之後嘅第四大食糧；又係同荔枝、菠蘿同橙一齊，話成係嶺南四大名果；同時佢係世界上比較古老兼出名嘅一種生果。\n形態.\n呢樖嘢既冇主根，又冇莖，甚至連佢嘅果入面都冇核（俗稱「植物三無」），佢生到咁大樖係因為以下幾個理由：\n佢嘅花係完全花，一般排喺複穗狀花序嗰度，雖然花嘅軸基嗰度結咗果，但先端嗰度重喺度猛咁開花。而佢嘅果方面，一般係6－12抽，每抽有5－20條。而一大串夾埋，一共有230－240條香蕉。重量一般去到40－50kg（一包水泥）咁重。\n雖然呢種植物有「植物三無」嘅嘢，但佢夠大，所以人人都叫佢做樹。\n用途.\n香蕉除咗俾人種來當生果食之外，亦可以用嚟做藥、蔬菜同紡織品。\n藥用價值.\n香蕉嘅藥用價值方面，民間有時用嚟燉冰糖嚟醫久咳；或者整成酒嚟做食療。有近代醫學話用香蕉可以醫高血壓、便秘、疴尿唔順同熱氣、胃潰瘍呢啲病。而佢嘅葉可以醫乙腦，白帶，胎氣、癤癰腫毒、丹毒同中耳炎呢啲病。\n成份.\n從香蕉嘅成分嚟睇，佢簡直係生果王國一流。而家已經有130幾個國家種來食，係其他生果無得比嘅。因為佢有超過90%嘅干物質含量響度，而蛋白質霸咗4.4%，而維他命A係蘋果嘅4倍。維生素B2係蘋果、柑橘嘅2倍。煙酸係蘋果、柑橘嘅7倍。\n品種.\n香蕉有好多個品種，而且有好多變異種出嚟。喺全世界範圍入面，有50幾個品種嘅蕉，同時重有300幾個栽培嘅品種。按佢嘅用途嚟講，佢分成三大類：\n文化.\n廣東兒歌.\n喺廣東粵語區，未到21世紀之前，嗰時啲細路興唱首叫「香蕉船」嘅歌。雖然香蕉船喺而家嚟講已經得好少細路知，但係而家已經發展到做雪糕名、機動遊戲同埋電視節目。\nUnicode擴充文字.\n喺Unicode嘅字表當中嘅擴展A區入邊，已經收錄咗一個同香蕉有關嘅繪字。喺1F34C位就可以搵到呢個字。"}
{"id": "6040", "revid": "126440", "url": "https://zh-yue.wikipedia.org/wiki?curid=6040", "title": "橙樹", "text": "橙樹（；學名：\"\"）係芸香科柑桔屬嘅常綠喬木。佢唔係好大，大咗都係十米高。佢原本係東南亞嘅植物。佢嘅果叫橙，係一種生果。"}
{"id": "6057", "revid": "26", "url": "https://zh-yue.wikipedia.org/wiki?curid=6057", "title": "首页", "text": ""}
{"id": "6059", "revid": "56110", "url": "https://zh-yue.wikipedia.org/wiki?curid=6059", "title": "易經", "text": "易經，或者單叫易，一般指現今只流傳嘅周易，係最古老嘅中文書。易係讀貿易個易，係指變化。佢係古代中國嘅宇宙觀兼哲學，係中國文化嘅中心。呢套哲學嘅中心係陰同陽，兩股相反嘅性質之間嘅動態平衡 ，當事件嘅演變係一種過程，同變化本身係永恆不變。易經行文似係占卜著作。\n多數人相信易經係中國周代成書，所以叫周易。而司馬遷響史記度寫周文王所編，不過後世考證唔係同意呢個講法。易經到東周戰國時代，已經唔係一睇就明，所以另外有人寫本易傳來解譯易經。家下易經通常都係兩本內容夾埋一齊。\n易呢本書對中國生活有好大影響，政治，經濟，軍事，醫學等等唔同範疇都受佢影響。儒家道家家都推崇易經。因為易有兼有占卜同哲學兩種特質，古人都響呢兩方面着手研究，一派着重占卜，叫象數派，而另一派着重哲學，叫義理派。易經後來衍生好多研究，出名嘅河圖洛書、太極圖都係其中之一。\n由另一方面睇，易經有好多人生智慧，經常被引用。「天行健，君子以自強不息；地勢坤，君子以厚德載物。」(孔子《繫辭》乾；坤)就係清華大學嘅校訓。\n金庸降龍十八掌嘅名堂，嚟自《周易》爻辭。其中「亢龍有悔」嚟自乾·上九。\n參考.\n維基文庫"}
{"id": "6060", "revid": "103345", "url": "https://zh-yue.wikipedia.org/wiki?curid=6060", "title": "易", "text": "易可以係："}
{"id": "6061", "revid": "14", "url": "https://zh-yue.wikipedia.org/wiki?curid=6061", "title": "周易", "text": ""}
{"id": "6064", "revid": "214935", "url": "https://zh-yue.wikipedia.org/wiki?curid=6064", "title": "媾", "text": ""}
{"id": "6071", "revid": "1384", "url": "https://zh-yue.wikipedia.org/wiki?curid=6071", "title": "股票", "text": "股票係一間公司集資嘅方法，靠發售股份來得到資金。股票其實係一種擁有股份嘅憑證，係證券嘅一種。\n歷史.\n第一間發股份嘅公司係荷屬東印度公司，響1602年。"}
{"id": "6074", "revid": "42683", "url": "https://zh-yue.wikipedia.org/wiki?curid=6074", "title": "東亞語文排列方向", "text": "東亞嘅漢字圈語文用嘅方塊字可以橫排或者豎排。橫排即係話啲字會左右並排；豎排就指啲字由上至下、打棟咁排。一種語文冇限定書寫方向，重要橫排、豎排、甚至混用都得，係現代語言文字比較少見嘅現象，係方塊字語文嘅一種特色。\n傳統嘅中文、以及受佢影響嘅日文同朝鮮文都係豎排嘅，亦即先由上至下咁寫，一行寫完再向左邊寫。所以，打棟排嘅書都是開左邊、向右邊揭嘅。漢字同埋日文假名嘅筆劃結構亦都適合呢種書寫原理。\n喺英文等等嘅歐洲語文所影響之下，漢字圈嘅語文從近代起開始橫排，亦即係由左至右咁寫，一行寫完向下發展。簡體中文同朝鮮文甚至幾乎完全唔用豎排。\n同樣屬於東亞嘅蒙古，所用嘅拼音文字蒙古文就有兩種書寫方法：喺中國境內嘅內蒙古用嘅蒙古文字母係豎排嘅，即係先由上至下咁寫；但係就同中、日、韓文唔同，寫完一行會向右邊發展。至於蒙古國就會用從俄國輸入嘅西里爾字母，由左至右打橫排。\n橫排同豎排嘅分別.\n雖然話漢字圈嘅語文打棟、打橫排都得，但係好似草書咁嘅書體就因為運筆方法等原因，而適合豎排多啲。另外，橫排同豎排文字有啲個別字元寫法都會唔同：\n至於表示數字，橫排多數會用阿拉伯數字，而豎排就多數會用漢字嚟寫。豎排如果要用阿拉伯數字或者拉丁字母，就可以照常咁寫，或者順時針90度旋轉並排，配合豎排行文方向。\n現代橫排絕大多數係由左至右咁寫嘅。睇落似由右至左咁寫嘅橫排，多數其實係每行只係得一個字位嘅豎排，喺牌匾、日式門簾等度好常見。車嘅車身或者標誌牌嘅右邊，可能都會由右邊起橫排咁寫。汽車右邊係因為行文方向係從車頭到車尾；標誌牌就係為咗配合另一邊嘅書寫方向。\n蒙古文如果用蒙古文字母，就由於字母形狀而一定要打棟咁排；同样，用西里爾字母就一定要橫排。\n歷史.\n中文.\n世上邊本至係第一本打橫排嘅中文書刊並冇定論嘅，以下係各方學者嘅主張：\n無論如何，橫排中文直到20世紀初都重係好稀罕嘅。1917年，《新青年》第三卷第三期發表咗由錢玄同寫畀陳獨秀嘅公開信。錢認為讀豎排嘅字既嘥力、又唔符合人體對眼嘅設計，而且漢字筆劃亦都符合左起橫排。錢玄同多次發表同類主張，而陳獨秀亦都認同，但係始終未能成為氣候。\n中華人民共和國成立之後，政府實施漢字簡化政策，隨之而來嘅係文字逐漸轉向橫排。1955年1月1日起，《光明日報》等率先改做橫排；1956年1月1日起，《人民日報》等全國、地方報一律改做橫排。打棟排嘅字一直到1980年代早期都重喺少數出版物（例如一啲公仔書）度見到，之後就幾乎絕跡嘞。新加坡教育部喺1974年起，亦都規定教科書同華文考試，需要用左起橫排印刷。\n至於台灣、香港、澳門同埋海外華人等用繁體中文嘅社群，就冇咁規定排字方向法。1990年代起，社會有啲用橫排嘅趨勢，但係無阻豎排書刊繼續印行。部分報紙甚至喺同一版會有橫排同豎排嘅文章，或者標題用橫排、內文用豎排。\n台灣政府就喺2005年1月1日頒佈公文橫式書寫，將用咗好耐嘅公文「直式書寫」習慣，全面改做「橫式書寫」。\n日文.\n日文由於模仿咗漢文嘅書寫方式，所以傳統嘅日文亦都係打棟排嘅，先由上而下、再從右至左咁寫。偶然會因為書寫面積限制而打橫排，好似日式門簾同寺廟牌匾呀咁，但係都重係從右邊讀起嘅，即係每行得一個字嘅豎排。直到江戶時代，傳統嘅豎排文字受到洋學（‎）潮流嘅影響，而開始出現模仿歐洲文字嘅橫排書寫。\n橫排日文廣為流行之前，外文同日文並排嘅文字閱讀都幾唔方便吓。：外文會照常打橫印，而日文卻因為要打棟排而要掉轉90度印。明治18年（1885年）首次出現日文橫排印行嘅書：《袖珍挿図独和辞書‎》（袖珍插圖德日辭典）。直到第二次世界大戰之前，除咗混埋歐洲文字書寫嘅作品之外，以一般大眾為對象嘅報紙、廣告排版呀咁，如果要打橫排都仍然係由右邊讀起嘅。\n根據屋名池誠嘅研究，1940年左右，日本各地開始出現討論統一橫排文字方向嘅趨勢；1942年7月，文部省轄下嘅諮詢機構國語審議會，發表統一用左起橫排嘅報告。戰後，聯合國軍總司令部派遣美國嘅教育使節團到日本，檢討學制改革。提出用羅馬字、廢除漢字等運動，從而就引伸出「模仿西歐嘅左起橫排至係革新、右起橫排係保守嘅」觀念同形象，右起橫排從而更進一步咁衰落。1946年1月1日嘅《讀賣報知新聞》、以及1948年3月發行嘅B50錢紙幣，成為左起橫排嘅開端。畀日本政府各個官廳使用嘅公文格式指引《公文作成要領》，亦都指出「為咗增進職務效率呢個目的，文件書寫方法[...]應當盡量廣泛咁用左起橫排」。\n實例.\n中國大陸和新加坡推行簡體中文之後，豎排文字已經買少見少，只係喺排版空間有所限制嘅時候，好似報紙標題、書脊、招牌、標語、旗呀咁度睇到。長篇簡體中文一定係用橫排印嘅。但係傳統文化內容，好似大部分書法作品（硬筆書法唔計）、對聯等，即使係用簡體字都重係會打棟寫嘅。有唔少人咭片都係豎排嘅。朝鮮半島嘅北韓同南韓都係用差唔多方法處理朝鮮文。\n至於繁體中文同日文，橫排同豎排都會用，但係日文用嘅場合多啲。由於豎排係傳統書寫嘅方法，書法、國語教科書、小說詩歌等文藝作品、立場保守嘅報刊等，多數會繼續沿用豎排。日式個人卡片，寫日文嗰面多數會打棟排、而另一面英文嘅就打橫排。橫排就用喺外文、數學、科學、音樂等類別嘅書刊度，方便配合其他文字嘅排向。咁亦都可能係為咗方便電腦排版所致。豎排書刊可能會有啲欄目或者頁面打橫排，用嚟遷就版面設計。\n豎排書刊一般會左開向右揭、橫排書就右開往左揭，不過亦都有例外情況。香港啲中文報紙除咗《太陽報》之外，全部都係左開往右揭嘅；不過2003年改版後嘅《明報》雖然全部用橫排，但係就繼續沿用啱豎排嘅右開往左揭嘅設計。\n另外，由於簡體中文通常用橫排，美國嘅繁體中文報章《世界日報》改成橫排後，畀一啲讀者視為係立場偏向親北京。\n漫畫.\n由日本發揚光大嘅漫畫，啲字多數打棟排，本書就左開往右揭，每格啲公仔亦都會配合，由上面先睇右、再睇左，再睇落下面。呢種排版方式亦都適合漢字圈嘅市場，所以日本漫畫嘅中文版亦都會打豎排啲字。不過，呢啲漫畫要打入語文打棟排唔到嘅市場，就可能要執執佢嘞。有啲英文版嘅日本漫畫，可能會保留原有嘅排版方式，但會預先花幾版紙「教」啲讀者點樣揭頁睇書。另一啲版本就會印幅原圖嘅鏡像，等成本書右開往左揭，咁嚟遷就英文字嘅方向。\n電腦文書處理.\n電腦係由用左起橫排嘅英文國家美國所發展嘅，所用嘅阿拉伯數字系統亦都係左起橫排嘅，所以喺初期嘅電腦，橫排係具有壓倒性優勢嘅。當時用電腦排版嗰啲漢字圈語文，多數亦都會用橫排。\n不過到咗近年，隨住電腦嘅性能同容量增加，再加上電腦普及化、多語化嘅潮流，用家亦都開始要求左起橫排以外嘅語文排列方式。Microsoft Word之類嘅文書處理軟件首當其衝，早期就喺相關版本加入豎排系統，方便東亞地區用戶。後來啲電子書同賀咭製作軟件等，亦都加入埋兼容豎排嘅功能。\n但另一方面，經過台灣行政院嘅規劃提出，立法院喺2004年將政府公文一律改成橫排，方便e政府運作、亦都方便混埋西方語文同數字排版。但係呢一樣舉措就被抨擊為背棄傳統。雖然遇到唔少阻力同質疑，但係從2005年起，台灣政府仍然積極推動公文橫式書寫，強制公務機關同學校，要用統一嘅直書橫式格式，企圖改善台灣境內語文排列紊亂嘅現象。"}
{"id": "6124", "revid": "1797827", "url": "https://zh-yue.wikipedia.org/wiki?curid=6124", "title": "調景嶺站", "text": "調景嶺站（；）係港鐵同嘅一個地底車站，係觀塘綫嘅上行尾站，位於新界西貢區調景嶺翠嶺路旁邊，於2002年8月18號啟用，係觀塘綫唯一一個位於新界區嘅車站。\n調景嶺站係座落喺維景灣畔同彩明苑側邊。佢嘅主入口響翠嶺路。呢個站出面有個交通交匯處，可以接駁其它公共交通工具到另外一啲地方。\n車站結構.\n車站樓層.\n調景嶺站有3層，1層大堂同2層月台。大堂位於地面，車站外設有公共運輸交匯處，而月台位於地底，一共有4個月台，起好嗰時已經有月台幕門。\nL1層係觀塘綫東面起點站，將軍澳綫乘客可以轉往黃埔嘅觀塘綫列車；L2層則係觀塘綫東面終點站，觀塘綫乘客可以轉往寶琳或康城嘅將軍澳綫列車。\n另外，本站設有渡綫，可以畀列車調度又或者畀列車來回觀塘綫同將軍澳綫之間，當有車務調動嗰時，列車可以喺本站進行同方向調度。\n現況.\n調景嶺站啟用初期，由於四周只有彩明苑同維景灣畔兩個屋苑，因此車站出入閘人流一直比較少。但由於呢個站係觀塘綫同將軍澳綫嘅轉車站，因此，大部份利用呢個站嘅人流都係轉車嘅乘客，當時成為前香港地鐵系統中出入閘人流較少車站之一。直至鄰近屋苑（如都會駅）同埋學校落成後，車站人流開始上升，並帶動車站商店嘅生意。\n另外，由於本站設有調景嶺渡綫，當本站有列車故障或者有將軍澳綫嘅列車臨時需要用本站做總站時，車站月台會出現大量人流。另外，每日亦有港鐵列車用位於本站嘅渡綫進行同方向嘅車務調動，康城站穿梭列車亦會用渡綫調頭。\n車站歷史.\n車站出口.\n喺調景嶺站車站大堂嘅客務中心對出一早已經預留B出口，可以連接都會駅、城中駅同埋調景嶺站公共運輸交匯處，由於調景嶺站啟用時上蓋物業項目尚未落成，所以出口延至2006年11月27日先至啟用。\n將軍澳綫新行車模式.\n為配合康城站喺2009年7月26號啟用，將軍澳綫喺7月19號開始實施新行車模式。繁忙時間（平日上下晝、星期六上晝）列車以四班做一組，每隔2分30秒一班，頭三班列車將來往寶琳站，第四班就來往康城站。四班列車聯合服務將軍澳站至北角站一段路線，實際上係加密咗班次，但係去寶琳站同坑口站嘅列車就減少，等車時間亦會長咗。\n而星期一至六非繁忙時段、星期日同埋公眾假期，前往康城站嘅列車，都唔會由北角站開出，改為每12分鐘由呢個開出，叫做「康城站穿梭列車」。由北角站出發去康城站嘅乘客要先搭去呢個站或者將軍澳站，再轉穿梭列車。而嗰段時間由北角站開往寶琳站嘅班次則維持不變。為咗畀乘客熟習有關安排，港鐵已經喺2009年7月19號開始派出「康城站穿梭列車」，但呢啲列車喺康城站正式啟用前曾經唔喺將軍澳站同康城站之間載客。"}
{"id": "6131", "revid": "180878", "url": "https://zh-yue.wikipedia.org/wiki?curid=6131", "title": "聖言中學", "text": "聖言中學（Sing Yin Secondary School，簡稱聖言或SYSS）係香港一間天主教英文男子中學，喺九龍新清水灣道38號。佢係觀塘區Band 1名校之一。\n歷史.\n聖言中學係由甘百德神父籌辦同監建嘅，甘神父其後更出任該校校長同校監二十幾年。\n「聖言」呢個名係源自若望福音第一章「在起初已有聖言」。\n「聖言」係指天主聖子降生成人，即係耶穌基督。作為基督徒嚟講，佢就係道路、真理、生命。作為一間天主教學校，聖言中學特別注重道德教育同社區服務。該校嘅辦學目標係「扶助學生確立一套圓滿嘅價值觀，以活得富有意義，並且成為社會嘅真正棟樑。」\n大事.\n1966年，聖言會準備成立聖言中學，派甘百德神父到任。\n1970年，學校正式成立，重收咗 370 個中一同中二學生。同年，藍田聖保祿中學建校，校舍借畀佢開辦中一。\n1971年，聖言中學校舍落成啟用，校舍又借畀觀塘瑪利諾書院上堂。\n1974年，聖言中學第一屆 135 個中五生畢業。\n1975年，成立學生會。\n1976年，開始喺中六招收女仔。\n1977年，第一屆24個中七理科同學畢業。\n1978年，第一屆中七文科同學畢業。1980年，成立舊生會，首任會長係鄭炎潘。\n1990年，衛奕信夫人到訪聖言中學。\n1993年，甘百德神父榮休。羅禮善神父接任校監，黃慧賢接手做校長。\n1993年，因為新中六收生辦法，唔收得女仔讀中六。\n1995年，胡振中樞機到聖言中學主持感恩祭。\n1997年，教育署批准學校繼續用英語授課。\n1998年，中四開多一班理科（三理二文），重推行文中有理，理中有文嘅課程改革。\n1999年，成立家長教師會，第一屆主席係陳策樑。\n2001年，黃慧賢離任校長，移民澳洲，由原本嘅副校長郭弼接任。\n2002年，羅禮善神父離任校監，由林永基神父接任。\n2003年，聖言會創立人楊生神父同聖言會第一位傳教士福若瑟神父封聖大典。同年，陳日君主教、湯漢輔理主教同陳志明副主教蒞臨主持封聖典禮。\n2003年，中六開多一班理科（二理一文），下年中七都係二理一文。\n2004年，學會同學生組織多到五十五個。\n2005年，三十五周年校慶。\n2006年，學校外評。\n2009年，聖言申請遷校成功，並喺2011年9月由藍田安田街11號舊校舍搬入佐敦谷新校舍。\n2010年，四十周年校慶。\n2013年11月，聖言中學畀美國綠色建築物委員會評為兩間「2013年全球最綠學校」之一。\n2015年，四十五周年校慶。\n2020年，金禧校慶。\n環境同設施.\n聖言中學嘅舊校舍係一座5層高（唔計地下同天台，計埋就有7層）嘅U字形校舍，向平田邨方向有一個3層高嘅附翼（禮堂）。體育設施有2個籃球場（其中一個同時為手球場同小型足球場），2個羽毛球場，1所健身室同一面三層高嘅攀石牆。\n課室唔夠.\n由於聖言中學嘅校舍係按照1960年代嘅標準建造，但中六同中七分別喺2003年同2004年每級開多一班，而且有啲課室被改作其他用途，例如電腦室（201室）、音樂室（301室）同多媒體學習室（MMLC），所以全校只得25間課室，但有31班。因此中六同中七需要轉為流動班，當其他班別到特別室上堂，就會到空出嘅課室上堂。"}
{"id": "6174", "revid": "198212", "url": "https://zh-yue.wikipedia.org/wiki?curid=6174", "title": "意大利足球代表隊", "text": "意大利足球代表隊係屬於意大利嘅足球代表隊，由意大利足球協會管理。\n意大利好早就贏過世界盃冠軍，當時係1934年，之後嗰屆重成功衛冕。計埋2006年FIFA世界盃足球賽，意大利隊總共赢咗四屆FIFA世界盃。\n由於意大利傳統上嘅波衫係藍衫白褲藍襪，因此佢有個花名叫做 Azzurri（藍色，意大利話），中文就解做「藍衫軍團」、「藍戰士」。"}
{"id": "6285", "revid": "126440", "url": "https://zh-yue.wikipedia.org/wiki?curid=6285", "title": "王國之心II", "text": "《王國之心 II》（Kingdom Hearts II，簡稱KH2，KHII）係史克威爾艾尼克斯喺2005年12月22號發售嘅PS2遊戲。王國之心系列嘅第3作。\n概要.\n本作同王國之心系列其他作品一樣，結合咗迪士尼同埋最終幻想系列嘅人物。主題歌再次採用宇多田光嘅歌曲『Passion』(英語版『Sanctuary』)。\n而限製版『Kingdom Hearts Trinity Master Pieces』亦同時發售，收錄咗王國之心系列嘅3款作品。\n發售後3日突破100萬張嘅出貨記錄。同時，北美亦喺發售後1週達到100萬張嘅銷售額。\n遊戲發售前獲得「9th CESA Game Awards Future」優秀獎。亦喺「Fami通 Awards 2005」獲得大獎，負責導演嘅野村亦都獲得最優秀創作者獎。\n故事.\n住喺黃昏之鎮（Twilight Town）嘅少年洛克薩斯（Roxas），同朋友海涅（Hayner），平茨（Pence），奧萊特（Olette）好快樂咁一齊度過剩番唔多嘅暑假。但係，最近佢成日夢見一個從未見過嘅少年，而喺街又睇到一啲其他人睇唔到嘅怪異現象。經過幾番追查，洛克薩斯恢復記憶，發現自己其實喺電腦嘅虛擬世界中，目嘅係要令沉睡中嘅索拉（Sora）甦醒，最後佢遇見到索拉，而佢嘅暑假亦宣告結束……\n索拉、唐老鴨同埋高飛從沉眠中醒後發現自己喺黃昏之鎮，喺探索街道之際遇見國王陛下。國王陛下叫佢哋先搭火車離開，於是佢哋只好依照國王陛下嘅命令搭火車，好唔容易去到不思議之塔。喺嗰到索拉同國王陛下嘅老師伊安•西特（Yen Sid）見面，伊安•西特話畀佢哋知世界起咗轉變，有一班自稱XIII機關嘅人帶領被稱為Nobody嘅怪物喺度暗中活動。為咗拯救各個世界，伊安•西特畀索拉新嘅力量，重命令藍天、翡翠同埋花拉三位仙子同索拉換新嘅裝備，再次喺各個世界冒險。\n人物譯名.\n大部分迪士尼人物都係跟番香港官方譯名。"}
{"id": "6346", "revid": "1271", "url": "https://zh-yue.wikipedia.org/wiki?curid=6346", "title": "沙特阿拉伯", "text": ""}
{"id": "6358", "revid": "1808066", "url": "https://zh-yue.wikipedia.org/wiki?curid=6358", "title": "1982年", "text": ""}
{"id": "6359", "revid": "1871919", "url": "https://zh-yue.wikipedia.org/wiki?curid=6359", "title": "銅鑼灣站", "text": "銅鑼灣站（或者；）係一個香港灣仔區東角嘅港鐵嘅鐵路車站。值得留意嘅係，呢個站其實喺東角同鵝頸（南大堂），個站起咗之後，東角同鵝頸畀好多人誤叫「銅鑼灣」。\n銅鑼灣站係一個地底車站，喺軒尼詩道同埋記利佐治街地底，設有上下兩個側式月台，都裝有月台幕門，喺1985年5月31號啟用。\n車站結構.\n車站大堂.\n銅鑼灣站一共有三個唔相連嘅車站大堂──位於銅鑼灣廣場一期地底嘅西大堂、位於崇光百貨地底嘅東大堂同位於時代廣場地底嘅南大堂。呢三個部份喺非收費區並唔互通，所以乘客出閘都要非常小心，否則就要離開車站、行一大段路到原來正確嘅出口。\n車站商店及自助服務.\n銅鑼灣站內提供唔同類型嘅商店畀乘客買嘢或者食嘢，例如有7-Eleven便利店、餅店、咖啡店、書店、花店、恒生銀行同DHL等零售業同埋其他服務商店。此外，銅鑼灣站亦有唔少自助服務設施，包括恒生銀行及中銀香港嘅自動櫃員機、自動售賣機、自動照相機等。\n喺互聯網服務上，大堂同月台都設有免費由電訊盈科提供嘅Wi-Fi熱點，乘客可以喺等車嗰陣透過手提電腦或個人數碼助理（PDA）上網。同時，喺西大堂嘅收費區設有「iCentre」免費上網服務設施，畀乘客瀏覽網上資訊。\n另外，港鐵喺南大堂及東大堂嘅非收費區各設有2部「e分鐘著數」機，畀乘客買網上服務同埋享用港鐵友禮會嘅會員優惠。\n車站月台.\n銅鑼灣站位於軒尼詩道和記利佐治街地底，設有上下兩個側式月台，都裝有月台幕門。1號月台（港島綫往柴灣方向）喺上層，而2號月台（港島綫往堅尼地城方向）喺下層。\n利用狀況.\n銅鑼灣站響香港灣仔區銅鑼灣軒尼詩道同記利佐治街地底，係港島區一個大型及重要嘅購物區。鄰近設有多個大型購物商場、緊貼潮流商店同跑馬地住宅區，因此每日有唔少乘客出入該站，係成個鐵路系統第二繁忙嘅車站，僅次於尖沙咀站，亦係港鐵港島綫17個車站中人流最多同最繁忙嘅車站。\n喺每年嘅大除夕，由於有眾多人流用呢個站去時代廣場睇倒數，因此會出現車站人流擠逼嘅情況，而需要封閉本站A出口。\n另外，該站至灣仔站之間設有一條側綫。每當港島綫灣仔站出現故障時，往堅尼地城方向嘅下行綫列車將會以該站作為臨時終點站。屆時，去灣仔站至堅尼地城站的乘客要轉其他交通工具前往。而過海嘅乘客則必須改用北角站轉車，經東區海底隧道過海前往九龍及新界。\n集成中心設有適用於該站嘅港鐵特惠站，為使用成人八達通卡嘅乘客提供港幣2元車費回贈。\n車站歷史.\n車站啟用及命名.\n銅鑼灣站喺設計嗰時中文名係訂為「鵝頸橋」，後來改以附近另一個地方名銅鑼灣命名。銅鑼灣站喺1985年5月31號同港島綫金鐘至柴灣段一齊啟用。\n時代廣場（南大堂）.\n喺銅鑼灣站起嗰時，其實早已規劃喺車站南面開設另一個車站出口，方便乘客通往跑馬地馬場一帶，但基於興建難度問題，因此喺1985年通車時，車站只設有東大堂同西大堂。直至1994年時代廣場落成之後，A出口同南大堂先正式開放。\n沙田至中環綫.\n根據《鐵路發展策略2000》嘅沙田至中環綫計劃，沙中綫若採用「維園方案」，將會起「維園站」接駁銅鑼灣站。該計劃喺政府決定採用「會展／金鐘方案」嗰時同時取消。九廣鐵路公司喺2004年沙中綫方案亦建議起「銅鑼灣北站」，並以長約240米嘅行人隧道連接銅鑼灣站。運輸及房屋局喺2007年發表嘅沙中綫合併方案決定唔起銅鑼灣北站，有關計劃亦因而取消。\n未來發展.\n地下商店街.\n政府同港鐵公司研究緊《銅鑼灣站地下行人通道計劃》，擬擴建並翻新現有嘅東大堂，發展地下商店街，貫穿軒尼詩道以及怡和街一帶地底。同時新大堂會起5個新出入口（E1至E5），藉以疏導銅鑼灣區地面同車站大堂嘅繁忙人流，工程預計喺2012年完工。工程完成之後，原有嘅E出口將會被取消同拆卸。\n地下行人通道.\n據《星島日報》報導，政府將喺全長150米嘅勿地臣街地底（A出口），開闢一條行人通道，打通港鐵銅鑼灣站至跑馬地馬場嘅「地下經脈」，以減少跑馬地區市民人車爭路造成嘅傷亡個案。"}
{"id": "6377", "revid": "70546", "url": "https://zh-yue.wikipedia.org/wiki?curid=6377", "title": "吊頸 (遊戲)", "text": "吊頸係一種專畀兩個人玩嘅遊戲。一位玩家諗個字，而另一位嘗試估嗰位玩家所估嘅字母。\n要估嘅字係用一列嘅橫綫表示，有幾多個字母就有幾多條橫綫。如果玩估嘅玩家係同個字嘅字母一樣嘅話，另一位就要寫嗰個字母到嗰個字全部嘅相應位置。如果建議嘅字唔係嗰個字嘅一部份，咁另一位玩家就會畫個吊頸公仔嘅其中一畫。遊戲會響以下嘅情況之下結束：\n其實呢幅圖係設計到好似一個吊頸人咁。呢幅圖嘅品味引起咗一啲辯論，但到而家仍然都仲用緊。\n呢幅圖嘅自然本質有啲唔同；有啲玩家係畫個吊頸架先，然後先至畫個人嘅身體部份（基本上係先畫個頭，再畫個軀幹，然後係左手同右手，再跟住左腳同右腳）。\n有啲玩家會唔畫任何嘅嘢開始，同埋將個軀幹分開畫，咁就可以畀個估字嘅玩家多啲機會。\n歷史.\n「吊頸嘅由來已經無從考察，但係大約知道開始於域多利時代流行起來。」由東尼·歐加迪，《牛津字母遊戲指南》（牛津大學出版社）嘅作者提及到。\n呢個遊戲響1894年，愛麗絲·比加·歌美嘅《雀獸魚》之中嘅《傳統遊戲》裏面提及到，規則好簡單；玩家需要寫上一種動物嘅頭尾兩個字母，而另外一位就估呢個字嘅中間部份。\n呢個遊戲嘅另一個來源係叫做「絞刑」或「吊頸遊戲」。\n策略.\n響英文度，有12個字母係出現得最多次嘅，由多至少排列：\ne-t-a-o-i-n-s-h-r-d-l-u。呢個同埋其它嘅字母頻率表係用於估字嗰位玩家當被迫估字時，去增加估到正確字母嘅機率。\n響另一方面，同一個表係可以用響吊頸遊戲度(唔係估字嘅玩家)，以一個難啲嘅字，增加挑戰性（好似rhythm(節奏)咁）。\n遊戲例子.\n以下嘅一個遊戲示範去展示一位玩家試吓利用字母頻率嘅策略去估一個字。"}
{"id": "6388", "revid": "87401", "url": "https://zh-yue.wikipedia.org/wiki?curid=6388", "title": "滿地可", "text": "滿地可（ ，發音有少少似「蒙希亞」； ），簡稱滿市；普通話叫蒙特利爾、蒙特婁，簡稱蒙城，係加拿大第二大城市，喺魁北克省南部，人口有 350 幾萬。官方語言係法文。\n地理位置.\n滿地可位於聖勞倫斯谷地，係世界上最入嘅海港。成個城市坐落響聖勞倫斯河同渥太華河匯流處嘅滿地可島上。喺渥太華東約 150 公里，距離魁北克首府魁北克市約200公里。\n政區劃分.\n大致上以聖羅欄大道（Boulevard Saint-Laurent）為中心分界，大道以東邊係講法文，西邊係講英文。\n人口.\n滿地可地區總人口 3,607,000（2004年統計數字），呢個數字包括咗南岸嘅隆居同北岸嘅拉華爾兩市嘅人口。\n滿地可市區人口約160萬。大部分講法文或者英法雙文。其中大滿地可市區法裔人口 67.8%，外裔 18.4%，英裔 13.8%。英裔同其他裔大部分集中喺滿地可島上。\n滿地可市有好健全嘅愛爾蘭、意大利、猶太、希臘、阿拉伯、亞洲、拉丁美洲、海地同其他細社區，居民幾乎來自世界上所有國家。\n歷史.\n呢度嘅原住民喺至少一萬年前就喺加拿大住。\n法國探險家澤·卡鐵耶（Jacques Cartier）喺1535年最先航行到而家叫滿地可嘅地方搵黃金。法國探險家塞繆爾德尚普蘭喺1603年亦都探索到聖勞倫斯河，並且分別喺1611年成立臨時貿易站（目前皇家廣場嘅地方）同原住民交易毛皮，1613年首次喺地圖將個島稱為滿地可，同1634年設立三河城。\nPaul Chomedey de Maisonneuve喺1642年建立咗法國殖民地Ville-Marie，之後發展成滿地可市。\n1967年世界博覽會（Expo '67）喺滿地可舉行。\n1976年夏季奧林匹克運動會喺滿地可舉行。\n1980年滿地可主持咗國際花卉博覽會。\n2005年滿地可主持咗世界游泳錦標賽。\n經濟.\n滿地可係加拿大重要嘅經濟、文化、運輸中心。飛機製造、生物醫學、信息產業、服裝同電子業發達。\n佢同時亦係加拿大重要港口同鐵路樞紐。喺舉辦奧運之前，滿地可可以話係加拿大嘅經濟中心，但係搞奧運爭落大筆債，要到2006年先可以還得晒，因為咁樣令到市政發展慢咗，俾多倫多慢慢趕上滿地可，好多公司總部亦都搬晒去多倫多。\n公司總部喺滿地可嘅有龐巴迪、CAE、加拿大航空公司、加拿大國家鐵路公司等。國際民航組織總部喺滿地可市區。\n建築風格.\n滿地可有好多古老嘅天主教教堂，譬如聖母院大教堂、聖約瑟夫大教堂等。\n現代建築有滿地可地鐵（每站有唔同嘅建築風格同藝術品）重有摩天大廈好似貝聿銘設計嘅Place Ville-Marie大廈（1962年）。\n姊妹城市.\n1985年滿地可同上海結為姊妹城市。\n1991年滿地可植物園內開咗叫「夢湖園」嘅中國江南式園林。因為滿地可同上海合作，所以個名有滿、滬兩市市名嘅諧音。1998年上海市政府喺滿地可唐人街起咗牌坊，相對應嘅，滿地可亦喺上海浦東起咗蒙特利爾園。\n名人.\n滿地可名人有："}
{"id": "6391", "revid": "26", "url": "https://zh-yue.wikipedia.org/wiki?curid=6391", "title": "2006年爪哇地震", "text": ""}
{"id": "6395", "revid": "174752", "url": "https://zh-yue.wikipedia.org/wiki?curid=6395", "title": "RuneScape", "text": "RuneScape係由Jagex（一間電腦遊戲公司）開發嘅一隻多人網上角色扮演遊戲（MMORPG）。\nRune，係解神秘記號嘅意思。喺遊戲當中嘅解譯同時係一個魔法技同武防器嘅重要材料。以武防器嘅角度係煉武防器等嘅上等材礦（Runite ore）。以魔法嘅角度嚟講即係將各種自然嘅力量分別注鍊同寄托喺呢種純材質（Rune essence），好以一碗白飯咁加邊隻力量落去就成為嗰隻力量嘅材質。\n遊戲目的.\n同多數網上遊戲一樣，江湖係有劇情，呢個遊戲嘅目的主要有三點：\n升lv所需Exp\nLevel 1 \"(0 Exp)\" Level 2 \"(83 Exp)\"\nLevel 3 \"(174 Exp)\" Level 4 \"(276 Exp)\"\nLevel 5 \"(388 Exp)\" Level 6 \"(512 Exp)\"\nLevel 7 \"(650 Exp)\" Level 8 \"(801 Exp\"\nLevel 9 \"(969 Exp)\" Level 10 \"(1154 Exp)\"\nLevel 11 \"(1358 Exp)\" Level 12 \"(1584 Exp)\"\nLevel 13 \"(1833 Exp)\" Level 14 \"(2107 Exp)\"\nLevel 15 \"(2411 Exp)\" Level 16 2746 Exp\nLevel 17 3115 Exp Level 18 3523 Exp\nLevel 19 3973 Exp Level 20 4470 Exp\nLevel 21 5018 Exp Level 22 5624 Exp\nLevel 23 6291 Exp Level 24 7028 Exp\nLevel 25 7842 Exp Level 26 8740 Exp\nLevel 27 9730 Exp Level 28 10824 Exp \nLevel 29 12031 Exp Level 30 13363 Exp\nLevel 31 14833 Exp\nLevel 32 16456 Exp\nLevel 33 18247 Exp\nLevel 34 20224 Exp\nLevel 35 22406 Exp\nLevel 36 24815 Exp\nLevel 37 27473 Exp\nLevel 38 30408 Exp\nLevel 39 33648 Exp\nLevel 40 37224 Exp\nLevel 41 41171 Exp\nLevel 42 45529 Exp\nLevel 43 50339 Exp\nLevel 44 55649 Exp\nLevel 45 61512 Exp\nLevel 46 67983 Exp\nLevel 47 75127 Exp\nLevel 48 83014 Exp\nLevel 49 91721 Exp\nLevel 50 101333 Exp\nLevel 51 111945 Exp\nLevel 52 123660 Exp\nLevel 53 136594 Exp\nLevel 54 150872 Exp\nLevel 55 166636 Exp\nLevel 56 184040 Exp\nLevel 57 203254 Exp\nLevel 58 224466 Exp\nLevel 59 247886 Exp\nLevel 60 273742 Exp\nLevel 61 302288 Exp\nLevel 62 333804 Exp\nLevel 63 368599 Exp\nLevel 64 407015 Exp\nLevel 65 449428 Exp\nLevel 66 496254 Exp\nLevel 67 547953 Exp\nLevel 68 605032 Exp\nLevel 69 668051 Exp\nLevel 70 737627 Exp\nLevel 71 814445 Exp\nLevel 72 899257 Exp\nLevel 73 992895 Exp\nLevel 74 1096278 Exp\nLevel 75 1210421 Exp\nLevel 76 1336443 Exp\nLevel 77 1475581 Exp\nLevel 78 1629200 Exp\nLevel 79 1798808 Exp\nLevel 80 1986068 Exp\nLevel 81 2192818 Exp\nLevel 82 2421087 Exp\nLevel 83 2673114 Exp\nLevel 84 2951373 Exp\nLevel 85 3258594 Exp\nLevel 86 3597792 Exp\nLevel 87 3972294 Exp\nLevel 88 4385776 Exp\nLevel 89 4842295 Exp\nLevel 90 5346332 Exp\nLevel 91 5902831 Exp\nLevel 92 6517253 Exp\nLevel 93 7195629 Exp\nLevel 94 7944614 Exp\nLevel 95 8771558 Exp\nLevel 96 9684577 Exp\nLevel 97 10692629 Exp\nLevel 98 11805606 Exp\nLevel 99 13034431 Exp\n如果係member level 99 /X 2可以用99k gp (99000gp)買[skillcape/skillcape2]\",\"\n\"after wear skillcape and press option can boost to 100!\"\n遊戲技能.\n遊戲中有好多種技能，包括：\n地圖.\n紅圈位置係免費會員嘅活動範圍。雖然相比之下比尊貴會員行嘅全地圖細，不過都有排行。\n想睇真 size 可以響呢度睇最新嘅\n官方版本全地圖。\n裝備.\n\"*thrown axe(bronze,iron,steel,mithril,adamant,rune)(m)\"\n\"(bandos,climbing,frog-leather,guilding,H.a.m. ,infinity,mystic,ranger, rock-shell , etc.)(m)\"\n\"(fancy and fighting boots)(after security guild)\nm 技能只係畀尊貴會員用"}
{"id": "6396", "revid": "1829158", "url": "https://zh-yue.wikipedia.org/wiki?curid=6396", "title": "江湖", "text": "江湖係一種中國民間社會，多數講係遠離官方嘅民間組織同勢力，有自己一套規矩，有時甚至漠視法律。江湖有說起源自周圍去賣藝、賣武技人，成日經水路來往各個江湖。因為到處維生，唔容易俾官府管，後尾產生武俠、武林、黑社會嘅意思。古代中國雖然係中央集權制，但係地方治安好多時都係靠民間組織自保，所以有江湖發展嘅空間。\n廣義嘅解釋.\n江湖有好多意思。因為有武俠小說嘅流行，唔少人會覺得，以前嘅江湖一定係關於武林，有好多武林高手不斷以命相搏想成為天下第一，而今日嘅江湖就一定係同黑幫有關，幫會之間互相鬥爭廝殺要成為最高霸主，總之就係充滿血腥嘅地方；但原來江湖唔一定係以上呢兩種，唔一定有血腥，可以咁講：喺同一個領域裏面活動嘅人，不論國界，不分膚色，總之佢哋之間係存在競爭，唔理係生存抑或名利之爭，良性定係惡性之爭，都可以稱嗰個領域為一個江湖。\n概念.\n江湖照字面睇係「江川」同「湖泊」嘅合稱，裏面匯合咗來自唔同地方嘅水，當水入咗江、湖之後，不論流向、遭遇都冇人會知道；有可能被人挑咗去種田，有可能俾動物飲，俾植物吸收咗，又可能會被蒸發變成水蒸氣消失喺江、湖中……。\n將呢個概念引申出嚟，將江湖比喻為一個群體小社會，而擁有相同或類似目標嘅人就好似江湖中嘅好多好多滴水，不斷喺個小社會裏面打滾，為喺呢個空間生存而迎接一切嘅挑戰，冇人會知道當自己入咗江湖之後會遇到咩遭遇，亦唔知有咩後果，會闖出名堂？定係寂寂無聞而無聲引退……？\n所以一路以嚟都有好多唔同嘅句子詞語同江湖有關，好似：\n……等等。\n相關嘅書刊同媒體產品.\n喺香港有一套名為江湖嘅電影，係講關於香港黑社會嘅故事；由香港藝人劉德華同埋張學友主演。\n至於香港嘅著名武俠小說家金庸（原名查良鏞，人稱查大俠），其中亦有一部作品叫做【笑傲江湖】。要解釋呢個書名嘅意思，其實即係「輕鬆寫意咁喺武俠嘅領域裏面生存」；當然如果話真係想「笑傲江湖」，咁必須要有一身嘅真本事先得啦。\n相關詞語.\n港澳傳媒興用江湖猛人、江湖人士同猛人嚟委婉噉代表「黑社會中人」。"}
{"id": "6397", "revid": "1788239", "url": "https://zh-yue.wikipedia.org/wiki?curid=6397", "title": "4", "text": "4（）係3同5之間嘅自然數。\n漢字.\n此數字嘅流行寫法係四，古時亦寫成亖 ；若果要避免以後俾人簒改或者睇唔清，會用大寫肆。"}
{"id": "6398", "revid": "1788238", "url": "https://zh-yue.wikipedia.org/wiki?curid=6398", "title": "5", "text": "5（）係4同6之間嘅自然數。\n佢係第三個單數及質數。\n漢字.\n此數目通常寫成五 ；若果要避免以後俾人簒改或者睇唔清，會用大寫伍。"}
{"id": "6399", "revid": "1788237", "url": "https://zh-yue.wikipedia.org/wiki?curid=6399", "title": "6", "text": "6（）係5同7之間嘅自然數。\n漢字.\n此數目通常寫成六；若果要避免以後俾人簒改或者睇唔清，會用大寫陸。"}
{"id": "6400", "revid": "1848309", "url": "https://zh-yue.wikipedia.org/wiki?curid=6400", "title": "7", "text": "7（阿拉伯數目字寫法）係6同8之間嘅自然數。\n中文.\n其小寫係七，若果要避免以後俾人簒改或者睇唔清，會用大寫柒；讀音皆為「caat1（粵拼）」。\n體育.\n喺棒球道，7係左外野手嘅代號。"}
{"id": "6401", "revid": "1788236", "url": "https://zh-yue.wikipedia.org/wiki?curid=6401", "title": "8", "text": "8（）係7同9之間嘅自然數。\n漢字.\n此數目通常寫成八；若果要避免以後俾人簒改或者睇唔清，會用大寫捌。"}
{"id": "6402", "revid": "1788235", "url": "https://zh-yue.wikipedia.org/wiki?curid=6402", "title": "9", "text": "9（）係8同10之間嘅自然數，係單數，係3嘅平方、81嘅平方根。\n漢字.\n此數目通常寫成九；防竄改寫法為玖。"}
{"id": "6406", "revid": "1788234", "url": "https://zh-yue.wikipedia.org/wiki?curid=6406", "title": "10", "text": "10（粵拼：sap⁶）係9同11之間嘅自然數。用指數記數法記係1×10¹。\n10亦有代表完美嘅意思，例如十全十美。\n羅馬數字寫做X。\n漢字.\n此數目通常寫成十；若果要避免以後俾人簒改或者睇唔清，會用大寫拾；記數時又會寫一十——對應之大寫為壹拾。\n讀法.\n無論「十」係單獨一個，定係同任何字配搭，都可以讀「sap⁶（粵拼）」。若果「十」前面係「四」、「五」、「六」、「七」、「八」、「九」或「幾」，而後面又有字，「十」可以變讀成「aa⁶」，兼且同先前嗰個連住噉發音；有時會寫成近音異義嘅「廿」。「一十」並無變讀版本，「二十」及「三十」有特別嘅讀法及縮略寫法，介紹於各自之文章，「四十」有單字簡寫，資料載於該文章。"}
{"id": "6407", "revid": "42683", "url": "https://zh-yue.wikipedia.org/wiki?curid=6407", "title": "11", "text": "11係10同12之間嘅自然數，係單數及質數。漢字寫成十一。\n漢字.\n漢字可以寫成十一；防簒改及睇錯寫法係拾壹。記數又寫一十一。\n語言學.\n雖然喺中文入面十一係複合詞，但係喺好多其他語言入面，係有一個單字表示十一嘅，例如：\n喺英文入面，十一（eleven）係最細嘅三音節數字，亦係最大嘅單語素質數。\n數學性質.\n11 係："}
{"id": "6409", "revid": "227654", "url": "https://zh-yue.wikipedia.org/wiki?curid=6409", "title": "12", "text": "12係11同埋13之間嘅自然數，屬雙數，係144嘅平方根。唐字寫成十二。\n唐字.\n唐字可以寫成十二；防簒改及睇錯寫法係拾貳。記數又寫一十二。"}
{"id": "6410", "revid": "1631578", "url": "https://zh-yue.wikipedia.org/wiki?curid=6410", "title": "13", "text": "13係12同14之間嘅自然數。唐字寫成十三。\n唐字.\n唐字可以寫成十三；防簒改及睇錯寫法係拾叁。記數又寫一十三。\n數學性質.\n13係：\n語言學.\n喺所有日耳曼語族嘅語言入面，13係第一個複合詞數字，11同12有佢哋自己嘅單語素字。\n13嘅文化意義.\n歐美.\n嚮歐陸同埋美洲社會，13可能係不祥數字。\n根據《聖經》故事，喺耶穌嘅最後晚餐有13個人，包括耶穌同埋佢嘅12個門徒，其中一個係出賣耶穌嘅係猶大，之後嗰日耶穌被釘十字架係星期五。以後係咁橋，歷來好多個13號星期五，西方人都行衰運，所以有大迷信，黑色星期五係凶日，熊市股災都有份。\n互聯網時代，有隻電腦病毒又係叫做《黑色星期五》。\n西方有好多大廈都用12A取代第13層樓。房間號碼，門牌地址號碼就唔在講，甚至連飛機位都冇13，都係以12A取代。\n喺中西文化匯聚嘅香港，有房地產發展商都為咗迎合買家嘅避諱需要，而跳咗13樓、13座、13室等編號。\n嚮1970年4月13號（星期五），美國阿波羅13號太空船發生故障。\n中國.\n粵語十三，吉祥數字，十三諧音「實生」，即係「冇死」。"}
{"id": "6411", "revid": "227654", "url": "https://zh-yue.wikipedia.org/wiki?curid=6411", "title": "14", "text": "14係13同15之間嘅自然數。唐字寫成十四。\n唐字.\n唐字可以寫成十四；防簒改及睇錯寫法係拾肆。記數又寫一十四。\n文化.\n十四粵語諧音「實死」，即係「冇生」，係不祥數字。"}
{"id": "6412", "revid": "227654", "url": "https://zh-yue.wikipedia.org/wiki?curid=6412", "title": "15", "text": "15係14同16之間嘅自然數。唐字寫成十五。\n唐字.\n唐字可以寫成十五；防簒改及睇錯寫法係拾伍。記數又寫一十五。"}
{"id": "6413", "revid": "227654", "url": "https://zh-yue.wikipedia.org/wiki?curid=6413", "title": "16", "text": "16係15同17之間嘅自然數，係4嘅平方。唐字寫成十六。\n唐字.\n唐字可以寫成十六\"；防簒改及睇錯寫法係拾陸。記數又寫一十六\"'。"}
{"id": "6414", "revid": "1631594", "url": "https://zh-yue.wikipedia.org/wiki?curid=6414", "title": "17", "text": "17係16同18之間嘅自然數。佢係奇數同埋質數。唐字寫成十七。\n唐字.\n唐字可以寫成十七；防簒改及睇錯寫法係拾柒。記數又寫一十七。"}
{"id": "6415", "revid": "2913", "url": "https://zh-yue.wikipedia.org/wiki?curid=6415", "title": "18", "text": "18係17同19之間嘅自然數。唐字寫成十八。\n唐字.\n唐字可以寫成十八；防簒改及睇錯寫法係拾捌。記數又寫一十八。"}
{"id": "6416", "revid": "227654", "url": "https://zh-yue.wikipedia.org/wiki?curid=6416", "title": "19", "text": "19係18同20之間嘅自然數。唐字寫成十九。\n唐字.\n唐字可以寫成十九；防簒改及睇錯寫法係拾玖。記數又寫一十九。"}
{"id": "6417", "revid": "227654", "url": "https://zh-yue.wikipedia.org/wiki?curid=6417", "title": "20", "text": "20係19同21之間嘅自然數。\n唐字.\n通常寫成二十，若果要避免以後俾人簒改或者睇唔清，會用大寫貳拾，兩個都係讀「粵拼：ji⁶ sap⁶」。若果後面有字緊隨，此數亦可用單字縮寫廿及廾代表——皆可讀「粵拼：jaa⁶」或「粵拼：je⁶」。"}
{"id": "6421", "revid": "70546", "url": "https://zh-yue.wikipedia.org/wiki?curid=6421", "title": "摩受采", "text": "摩受采（）係斯洛伐克境內圖列茨地區（Turiec）最大嘅村落。\n歷史.\n摩受采有770多年嘅歷史，呢段歷史可以從當地好多得到保存嘅歷史建築物得以證明，而摩受采個名首次響國王安德魯二世捐贈嗰陣時出現。最初摩受采係由兩個定居點組成：第一個，\"Machyuch\"，位於今日嘅\"StarýRad\"；第二個係\"Terra Moys\"，呢個名沿用到今日，佢哋曾經佔有今日嘅\"Vidrmoch\"。第二個定居點個名稱解作「Mojš的土地」，呢點令人相信整條村曾經屬於某位\"Mojš\"先生。佢個名可能係一個斯拉夫名\"Mojtech\"嘅縮寫，類似嘅名稱有\"Vojtech\"或\"Mojmír\"。該條村個名歷年來經過好多變化，從\"Mossovych\"、\"Mosocz\"、\"Mossowecz\"、\"villa regia Mayos alio nomine Mossovych\"、\"oppidioum Mayus sue Mosocz\"、\"Mosocz olim Mayus\"到今日嘅\"Mošovce\"。至於舊陣時一個屬於摩受采一部分嘅舊定居點\"Chornukov\"，佢個名以\"Čerňakov\"呢個現代形式保存落嚟。\n摩受采最初被發展為一個擁有自由擁護權利嘅皇室部落，而由14世紀中葉開始就成為Blatnica皇室城堡支配嘅一個特權城鎮。但係響1527年，摩受采落入了Révay家族手中，失去城鎮特權將近四百年。\n摩受采過去喺圖列茨地區係一個重要嘅工藝中心。當地工藝行業經歷咗一個驚人嘅發展，城鎮入面有大概15個公會，當中以皮靴商人同毛皮商人公會喺嘅度嘅時間最耐。現時摩受采就變成為一個擁有多個景點嘅重要旅遊區。\n景點.\n當地其中一個最引人注目嘅古跡就係依照洛可可風格而興建嘅古典府邸。呢間府邸響18世紀後半期興建，府邸對出有一個英式公園。其他景點包括：Ján Kollár嘅出生地、一間擁有一個貴重聖壇嘅新歌德式天主教堂、一間響1784年興建嘅信義宗教堂、一間由陵墓改建而成嘅工藝博物館、一間新藝術派溫室、一個響1800年興建嘅花園涼亭。\n大自然.\n摩受采周圍有唔少獨特嘅風景。一群複雜嘅歷史園林同果樹園，連同Veľká Fatra山區嘅森林地帶，創造出新穎美學同令人印象深刻嘅景觀。而呢個山脈可以話係斯洛伐克境內眾多山脈中最有吸引力嘅。當地嘅石灰岩同白雲石擁有奇異造型，而喺摩受采附近嘅Blatnická同Gaderská Valleys亦都擁有美麗環境。呢啲大自然風景都吸引到世界唔同地方嘅人到來。\n文化傳統.\n摩受采呢個地方孕育咗好多重要嘅人物，當中最偉大嘅就包括作曲家Frico Kafenda（1883年—1963年）、作家Anna Lacková-Zora（1899年—1988年）、集文學評論家、歷史學家、詩人身份於一身嘅Štefan Krčméry（1892年—1955年）、巴洛克劇作家Júr Tesák Mošovský、業餘消防隊嘅創辦人同埋Miloslav Schmidt。\n但係要數喺摩受采出生最重要嘅人，咁就非Ján Kollár莫屬。Ján Kollár（1793年—1852年）係一位斯拉夫詩人、哲學家同埋信義宗傳教士。佢嘅作品影響非常廣泛，其中詩劇Slávy Dcera好深刻咁影響至少兩個國家嘅文學。佢嘅作品充滿住當代愛國主義同民族活動家嘅熱情，當中好多已經被翻譯成為各種斯拉夫同埋非斯拉夫語言。"}
{"id": "6422", "revid": "16624", "url": "https://zh-yue.wikipedia.org/wiki?curid=6422", "title": "Mosovce", "text": ""}
{"id": "6423", "revid": "16625", "url": "https://zh-yue.wikipedia.org/wiki?curid=6423", "title": "Mošovce", "text": ""}
{"id": "6424", "revid": "214787", "url": "https://zh-yue.wikipedia.org/wiki?curid=6424", "title": "維景灣畔", "text": "維景灣畔係一個喺香港將軍澳調景嶺嘅大型私人屋苑。"}
{"id": "6425", "revid": "1501657", "url": "https://zh-yue.wikipedia.org/wiki?curid=6425", "title": "郭政鴻", "text": "郭政鴻（原名郭錦雄，，）係香港武師同演員。\n郭政鴻細細個就學功夫，又去過亞洲電視做替身，又拍過戲。之後走去參加新秀歌唱大賽，重喺台上打咗個唔使用手嘅後空翻。後嚟佢就俾人睇中去咗拍戲，重識咗周海媚。周海媚話佢知無綫有藝員訓練班讀，重幫佢遞埋表，於是乎佢就入咗第四期無綫藝員進修班，成為無綫演員，一做就做咗成廿年有多，夾夾埋埋拍咗成70部電視劇。"}
{"id": "6426", "revid": "16648", "url": "https://zh-yue.wikipedia.org/wiki?curid=6426", "title": "亞記", "text": ""}
{"id": "6427", "revid": "14", "url": "https://zh-yue.wikipedia.org/wiki?curid=6427", "title": "無記", "text": ""}
{"id": "6431", "revid": "259", "url": "https://zh-yue.wikipedia.org/wiki?curid=6431", "title": "天下太平", "text": "天下太平係透過猜包剪揼進行嘅紙上遊戲之一，可以兩個人對玩。\n玩家需要預備白紙、鉛筆同擦膠。喺紙上面劃方格，作為堡壘。然後就可以開始猜包剪揼。每猜贏一次就可以喺自己嘅領域入面新增設施，遊戲初段玩家喺方格入面寫上「天下太平」四個字，然後第二階段係插旗（最多三枝），第三階段係建立保護罩（最多五層），最後就可以加入大炮或者戰機，或者去攻擊對方嘅設施，又或者修復自己嘅設施。當其中一方嘅旗幟、保護罩及堡壘全部消滅，佢就算輸。\n天下太平係1970至1990年代香港嘅小學好興嘅遊戲，每逢小息或者放學，就會有同學玩。亦都有啲比較曳嘅同學，重會喺堂上同隔籬同學趁先生睇唔到嗰陣靜雞雞玩。\n由於規則嘅變化空間大，呢種遊戲衍生出多種唔同嘅玩法。可以三個人同時玩；可以更改遊戲中嘅事物同文字，將堡壘改寫為「天下大亂」，將武器改為其他古靈精怪嘢，尤其係有啲性好奇嘅同學會將佢哋改為同性有關嘅嘢，遊戲就變成「鹹濕版」。\n相關產品.\n天下太平大戰（iPhone 遊戲）.\nEC2 Hong Kong 公司喺 2010 年開發咗一個叫天下太平（Tinha War）嘅 iPhone 程式。除咗原有嘅「猜包剪揼」傳統模式，亦加入嶄新嘅「天下太平大戰」模式。\n「天下太平大戰」同原作一樣，可以自己畫士兵，亦可以從照片生產士兵。但加入咗唔少嶄新元素例如行動力、國土、敵軍性格等。可以當作原作嘅伸延版本。"}
{"id": "6436", "revid": "2913", "url": "https://zh-yue.wikipedia.org/wiki?curid=6436", "title": "獨立", "text": "獨立，同依賴依附相反嘅狀態。一個獨立嘅人，指佢有獨立嘅思想，獨立嘅人格。一個獨立嘅國家，指佢統治同管理嘅權力係由佢個國家嘅人行使。"}
{"id": "6438", "revid": "1780984", "url": "https://zh-yue.wikipedia.org/wiki?curid=6438", "title": "妖", "text": "妖（）係指低級層次嘅靈異物體，介乎魔同鬼之間，唔可以進入神氐嘅國度，只能夠喺人間活動同修練嘅精靈鬼怪。佢哋多數係動物死後嘅精元，喺機緣巧合之下得到仙氣而變成；又或者係一啲物件吸收咗長年累月嘅日月精華，累積咗一縷精元而成為妖精。佢哋多會施展一啲大小法術，視乎修練嘅程度而定。\n妖精當中，有啲得到神氐嘅感化，積極咁渡上千年萬年嚟潛心修練，最終能夠得道成仙，進入極樂；但係有啲妖精則淨係鐘意喺人間搞搞震整蠱人，鍾意將人間搞到天翻地覆，有啲重衰到淪為俾惡魔級鬼怪差遣，助紂為虐，務求令到人類雞犬不寧為最終嘅目的。\n傳說.\n人間嘅妖有好多傳說，喺日本更加係數之不盡，用佢作為漫畫而出名嘅有《鬼太郎》。\n「狸貓」\n「狐妖」\n「蛇精」\n「樹妖」\n「石敢當」\n其實妖嘅種類數都數唔晒，以上只係舉出其中嘅幾種啫，每一種妖都有佢哋自己嘅故事，有興趣可以自行去參考有關嘅書籍或者相關嘅網站。\n引申.\n妖，有令人迷惑，鬼怪異類嘅感覺，因此亦引申出一啲形容詞彙，好似：\n「人妖」\n「小妖精」\n「妖艷」／「妖媚」／「妖冶」\n「妖言惑眾」\n「妖道」\n「妖」嘅借用字.\n「妖」字，係粵語助語詞「吆」嘅借代字，以表達唔滿意嘅情緒。而「吆」呢個字，晌好多古籍上已經有。"}
